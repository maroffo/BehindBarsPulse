{
  "https://ristretti.org/vorrei-istituzioni-che-sappiano-essere-miti-e-sensibili": {
    "title": "Vorrei Istituzioni che sappiano essere miti e sensibili",
    "link": "https://ristretti.org/vorrei-istituzioni-che-sappiano-essere-miti-e-sensibili",
    "content": "di Ornella Favero*\nRistretti Orizzonti, 29 gennaio 2026\nQuando stavo scrivendo l’articolo sulla difficoltà (che a volte è proprio incapacità) di molte Istituzioni di chiedere scusa quando sbagliano, mi è arrivata la notizia tragica di un suicidio “annunciato”, quello di Pietro Marinaro, una persona detenuta nella sezione Alta Sicurezza di Padova che ha scelto di togliersi la vita perché non reggeva al dolore di perdere quel poco che aveva: una detenzione decente interrotta bruscamente per un trasferimento che io definisco “feroce”. Feroce perché nel giro di poche ore è stato detto a persone che da anni, da decenni anzi erano incarcerate a Padova di mettere insieme le proprie cose e prepararsi a partire. L’articolo che avevo scritto resta, ahimè, perfino troppo vero: l’umanità pare non far parte del bagaglio di qualità richieste per essere delle buone Istituzioni.\nQuando le Istituzioni non sanno chiedere scusa\nIn tanti anni di volontariato, una cosa credo di non avere ancora visto: che le Istituzioni, quando sbagliano, sappiano chiedere scusa. Eppure, in un ambito come quello della Giustizia in cui si chiede continuamente alle persone detenute di riconoscere e assumersi le proprie responsabilità, dare il buon esempio potrebbe essere fondamentale. La rieducazione, in fondo, per avere un senso dovrebbe essere proprio questo: mettere in moto un percorso di messa in discussione dei propri comportamenti, di rivisitazione delle proprie scelte, di auto riflessione profonda e coraggiosa, che dovrebbe riguardare chi ha commesso reati, ma anche chi, tra gli operatori, ha voglia di mettersi in gioco, di confrontarsi e di non sentirsi perfetto. Merita ricordare che sbagliare è umano, ma riconoscere il proprio errore è ciò che fa la differenza.\nDi questa refrattarietà alle scuse voglio fare qualche esempio concreto:\nun detenuto semilibero rientra in carcere ogni sera, gli fanno ogni tanto le analisi delle urine (mai avuto problemi di sostanze in tutta la sua vita), dopo anni di regolare condotta improvvisamente un giorno lo chiudono perché risulta positivo al Subbutex. C’è una presunzione di innocenza, visti gli anni di corretto comportamento? Neanche per sogno, viene subito prelevato, chiuso, riportato in una sezione comune, esposto a riprovazione, sospetti, accuse di aver “tradito la fiducia” accordata dalle Istituzioni. A proprie spese lui si paga l’analisi del capello, da cui risulta del tutto innocente, viene rimesso fuori ma NESSUNO ritiene di dovergli chiedere scusa e risarcirlo:\nun detenuto di Alta Sicurezza viene accusato di aver ripreso i contatti con la criminalità organizzata tramite il fratello, che è in libertà, parte l’indagine, il fratello viene indagato e poi arrestato, il detenuto viene trasferito da Padova a Oristano, il suo percorso di reinserimento brutalmente bloccato, i permessi premio interrotti. Conclusione della vicenda: la persona accusata di aver fatto da tramite con l’organizzazione criminale viene assolta perché in trent’anni ha incontrato il fratello in carcere una sola volta (e nessuno ha pensato di verificare questo dato fondamentale), difficile immaginare che si possano tenere i contatti con la ‘ndrangheta con un unico incontro in trent’anni. L’indagine viene archiviata, non c’è stata nessuna ripresa di contatti con l’organizzazione criminale. Qualcuno ha chiesto scusa? Certo che no, la vita di un criminale non vale niente, si può tranquillamente distruggere tutto quello che lui ha costruito in anni di un faticoso percorso di reinserimento;\nun giovane ergastolano decide di dare una svolta alla sua vita, e comincia a impegnarsi in un faticoso percorso di cambiamento, di messa in discussione profonda del suo passato. Percorso brutalmente interrotto dal sospetto che abbia partecipato a un traffico di droga in carcere, che gli costa una denuncia, il trasferimento in un carcere punitivo e la fine dei suoi sogni. Salvo poi venire completamente scagionato da quella accusa. Qualcuno pensa che lo facciano tornare nel carcere da dove è stato trasferito, con tante scuse? Niente del genere, e del resto l’Istituzione penitenziaria non sembra proprio capace di riflettere sui suoi errori e sulla sua frettolosa voglia di punire a tutti i costi.\nDi storie così sono piene le galere, a interrompere un percorso positivo si fa presto, basta un sospetto e si sa, se il sospetto riguarda un detenuto dargli credito è pressoché obbligatorio.\nIl ministro Nordio ritiene che concedere un indulto sarebbe un cedimento dello Stato, a me pare che la frana dello Stato ci sia là dove le Istituzioni non sanno rispettare le loro stesse leggi.\n*Presidente della Conferenza Nazionale Volontariato Giustizia e direttrice di Ristretti Orizzonti",
    "author": "Ornella Favero",
    "source": "Ristretti Orizzonti",
    "published_date": "2026-01-29"
  },
  "https://ristretti.org/lappello-per-diritti-e-umanita-in-carcere-dopo-lultimo-suicidio-ce-unenorme-questione-democratica": {
    "title": "L’appello per diritti e umanità in carcere dopo l’ultimo suicidio: c’è un’enorme questione democratica",
    "link": "https://ristretti.org/lappello-per-diritti-e-umanita-in-carcere-dopo-lultimo-suicidio-ce-unenorme-questione-democratica",
    "content": "di Susanna Marietti*\nIl Fatto Quotidiano, 29 gennaio 2026\nL’ultima cattivissima notizia che arriva dalle carceri italiane è l’ennesimo suicidio: un detenuto di 72 anni si è tolto la vita nella casa di reclusione di Padova. In Italia esiste un’enorme questione carceraria che è a sua volta un’enorme questione democratica. Chiusure ingiustificate, militarizzazione, sovraffollamento intollerabile, linguaggio istituzionale truce, minori considerati al pari di mafiosi e terroristi, comunità penitenziarie considerate solo come questione di ordine e sicurezza. Non era questa la storia penitenziaria democratica ereditata dal pensiero costituente, dai grandi Calamandrei, Spinelli, Pertini, Foa.\n“Chiediamo diritti, clemenza e umanità nelle carceri italiane”. È questo l’appello che un gran numero di associazioni (A buon diritto, Acli, Antigone, Arci, Cgil, Confcooperative Federsolidarietà, Conferenza dei Garanti territoriali delle persone private della libertà, Conferenza Nazionale Volontariato Giustizia-CNVG, Coordinamento Nazionale Comunità Accoglienti-CNCA, Forum Droghe, Gruppo Abele, L’altro diritto, La Società della Ragione, Legacoopsociali, MOVI, Movimento No-Prison, Nessuno Tocchi Caino, Ristretti Orizzonti) ha rivolto al Parlamento, al Governo, all’amministrazione penitenziaria per gli adulti e per i minori, a tutti gli operatori sociali e giuridici, alle organizzazioni sindacali ma anche ai media. Non si può girare la testa dall’altra parte di fronte a un sistema che dovrebbe essere esempio di legalità e invece è abuso, degradazione, disumanità. Chiediamo al Ministero della Giustizia di alzare lo sguardo, di non minimizzare il numero delle tragedie, di non raccontarci la favola dell’edilizia penitenziaria. In carcere ci può finire chiunque, di destra, di centro o di sinistra.\nLe uniche novità proposte di recente sono: l’uso dello spray al peperoncino, delle body cam e l’introduzione del delitto di rivolta carceraria. Nessuno afferma che prima del 2022, anno dell’insediamento del governo Meloni, la situazione penitenziaria fosse conforme al diritto scritto o a principi di ragionevolezza e umanità. L’Italia nel 2013 subì l’onta di una condanna da parte della Corte Europea dei Diritti dell’Uomo proprio per il trattamento disumano nelle carceri del Paese. Allora, però, le istituzioni si assunsero la responsabilità di intervenire in qualche modo. Se è vero che non ci fu la grande riforma per mancanza di coraggio politico, quanto meno la retorica istituzionale era genericamente accettabile. Oggi essa insegue una pratica disumana, o piuttosto la istiga.\nLa questione carceraria è sempre l’esito delle scelte compiute in ambito penale dalle istituzioni. Il sovraffollamento non è una calamità naturale: è il prodotto di politiche repressive, del tutto non incidenti sulla sicurezza collettiva. Politiche che servono a blandire un’opinione pubblica disinformata, scarsamente aiutata dai media a non semplificare. Su tutto questo, sulla necessità urgente di un provvedimento di clemenza, che è anche un provvedimento di legalità e giustizia, le associazioni organizzano un’assemblea aperta a tutti i mondi possibili. Si terrà a Roma il prossimo 6 febbraio 2026 presso l’Università Roma Tre, Polo didattico di Scienze della formazione, Aula 9, a partire dalle 10.30. La partecipazione è aperta.\nIl Giubileo dei detenuti, fortemente voluto da papa Francesco con l’apertura emozionante della Porta Santa a Rebibbia il 26 dicembre 2024, si è chiuso senza che le voci della Chiesa, compresa quella di papa Leone, fossero minimamente ascoltate. D’altronde negli Usa i sacerdoti che si oppongono agli arresti arbitrari dell’Ice vengono fermati e arrestati. Ma il destino tragico si può e si deve cambiare. Non possiamo restare inermi, inerti e a testa bassa. Facciamo sentire la voce del diritto e della Costituzione negata nelle prigioni italiane.\n*Coordinatrice dell’Associazione Antigone",
    "author": "Susanna Marietti",
    "source": "Il Fatto Quotidiano",
    "published_date": "2026-01-29"
  },
  "https://ristretti.org/di-trasferimenti-e-riorganizzazione-dei-circuiti-detentivi": {
    "title": "Di trasferimenti e riorganizzazione dei circuiti detentivi",
    "link": "https://ristretti.org/di-trasferimenti-e-riorganizzazione-dei-circuiti-detentivi",
    "content": "di Maria Brucale*\nlinkedin.com, 29 gennaio 2026\nAprono un carcere, chiudono quell’altro. Blocchi, moduli, scatole e corpi da spostare, numeri da contare. Un po’ di detenuti qua, un po’ là. Sono già iniziati i feroci spostamenti, improvvisi e irragionevoli che interrompono percorsi faticosi di adattamento e di convivenza, di recupero a volte, di vita sempre; sradicano abitudini familiari conquistate nel tempo fatte anche di piccole cose, di dettagli organizzativi, di una quotidianità conformata al luogo di detenzione, ritagliata tra spese e tempi del viaggio, pacchi da portare, orari per le telefonate e le videochiamate, documenti per autorizzare i colloqui. Spezzano rapporti di vicinanza e di solidarietà costruiti con i compagni di viaggio, di fiducia reciproca con il personale del trattamento.\nL’attesa di una pena conforme a Costituzione, a quegli obblighi positivi che gravano sullo Stato di orientare la privazione della libertà di ognuno al recupero del sé, alla restituzione in società, resta fuori da un pallottoliere balordo e impazzito dove ci sono numeri, numeri soltanto ed è oscurata da un concetto abusato, tirato in ballo a caso, un tanto al chilo e che ha perso ogni senso, ogni sostanza: sicurezza.\nGià perché sono le persone recluse per i reati più gravi le prime vittime di questi stravolgimenti. Proprio quelle che hanno le pene più lunghe da scontare e che per questo hanno più delle altre l’esigenza di un progetto detentivo definito e duraturo, da costruire ipotizzando obiettivi trattamentali progressivi, attraverso il confronto continuo con gli operatori del carcere, con l’area educativa e con la società civile, attraverso la relazione, l’incontro, il confronto, la cultura.\nE poi ci sono le persone ristrette in 41 bis, quei circa 750 sepolti vivi in carceri o sezioni dedicate, preferibilmente nelle aree insulari, che sono oggetto (oggetto, sì!) di una riorganizzazione. Alcune sezioni verranno chiuse, altre ridimensionate, altre create ex novo. Alcuni detenuti ci stanno da trent’anni, devono ancora leggere un programma di trattamento pensato per loro e hanno disegnato minute e vitali ritualità. La loro vita affettiva e relazionale è tutta nel colloquio di un’ora al mese, se le famiglie stremate sono ancora in grado economicamente di affrontare il viaggio, o nella telefonata di dieci minuti, nel pacco mensile per ritrovare una carezza di madre, un odore di casa, un pensiero buono e, su tutto, nella corrispondenza sempre più frequentemente trattenuta per ipotesi sempre più fantasiose di contenuti criptici o potenzialmente pericolosi. E, ancora, la salute e la speranza di cura per molti di loro che hanno superato gli 80 anni di età o che versano in condizioni di salute drammatiche, che pietiscono assistenza e attenzione perché la tenerezza resta fuori in quei luoghi in cui la punizione è la sola espressione della pena con buona pace dell’art. 27 co. III. e così del buon senso.\n*Avvocato",
    "author": "Maria Brucale",
    "source": "linkedin.com",
    "published_date": "2026-01-29"
  },
  "https://ristretti.org/in-carcere-la-vita-tecnologica-e-ferma-a-decenni-fa-ma-ce-un-servizio-di-email-che-cerca-di-abbattere-queste-barriere": {
    "title": "In carcere la vita tecnologica è ferma a decenni fa, ma c’è un servizio di email che cerca di abbattere queste barriere",
    "link": "https://ristretti.org/in-carcere-la-vita-tecnologica-e-ferma-a-decenni-fa-ma-ce-un-servizio-di-email-che-cerca-di-abbattere-queste-barriere",
    "content": "di Luigi Mastrodonato\nwired.it, 29 gennaio 2026\nC’è un luogo in Italia dove il tempo sembra essersi fermato. È il carcere. Entrarci significa riavvolgere il nastro dell’innovazione e dello sviluppo tecnologico a come era decenni fa. Se il mondo libero è oggi alle prese con la sfida dell’intelligenza artificiale, per chi vive in carcere la situazione è spesso ancora ferma al tempo in cui c’erano i telefoni a muro, le televisioni da prendere a pugni per stabilizzare il segnale e le lettere cartacee per avere una corrispondenza con l’esterno. Da qualche anno c’è chi però si sta prodigando per cambiare le cose con uno dei servizi tecnologici più rudimentali esistenti, ma che in carcere può fare una grande differenza: la posta elettronica.\nIn alcune carceri ha infatti preso piede ZeroMail, un servizio digitale ideato per consentire alle persone detenute di inviare e ricevere lettere tramite posta elettronica, offrendo così una modalità di comunicazione più rapida ed economica rispetto alla corrispondenza cartacea tradizionale. Un progetto in espansione e che sta dando anche lavoro ad alcune persone recluse, così da dare un senso a quel fine rieducativo della pena scritto in Costituzione e troppo spesso ignorato.\n“Domandine” e isolamento - La comunicazione con l’esterno è uno dei grandi problemi delle carceri italiane. La legge sull’ordinamento penitenziario prevede solo dieci minuti di telefonata a settimana per le persone detenute, da effettuarsi spesso con vecchi telefoni a gettoni attaccati al muro e dopo un’interminabile fila. Non va meglio per quanto riguarda la corrispondenza scritta. In carcere ogni cosa passa per la cosiddetta “domandina” - che sia la necessità di un libro, la richiesta di medicinali, la lista della spesa - e questo vale anche per inviare una lettera ai propri familiari o avvocati.\nLa “domandina” può essere considerata il meccanismo burocratico più lento e obsoleto dei nostri tempi. La lettera del detenuto esce dalla sua cella e passa di mano in mano tra i diversi gradi della polizia penitenziaria fino ad arrivare ai piani alti, quelli dei controlli finali. Quando finalmente il testo esce dal carcere e arriva nella cassetta delle lettere dei destinatari, lo stesso iter burocratico a ostacoli si ripete al contrario, in una sorta di matrioska senza fine. Tra il momento in cui un detenuto manda una lettera e il momento in cui riceve la risposta possono passare diverse settimane. E questo non fa altro che aumentare apatia e frustrazione in un contesto già di per sé molto difficile, soprattutto di questi tempi.\nOggi nelle carceri italiane ci sono oltre 63mila detenuti a fronte di circa 47mila posti disponibili, una situazione di sovraffollamento insostenibile. Se anche la comunicazione, una delle rare forme di evasione mentale per le persone detenute, è così complicata, non può che derivarne maggiore conflittualità e disagio negli istituti penitenziari.\nBarriere tecnologiche e innovazioni - A partire dal 2020, con la pandemia Covid-19, nelle carceri italiane sono state introdotte le prime forme di innovazione tecnologica. Il blocco ai colloqui in presenza ha indotto alcuni istituti a consentire l’introduzione di forme di comunicazione più moderne, come email, telefonate tramite cellulare e perfino videochiamate con lo smartphone. Se oggi in alcune carceri stanno nascendo isolati progetti pilota che hanno anche a che fare con l’intelligenza artificiale, nella gran parte degli istituti molte delle innovazioni introdotte con la pandemia sono state abbandonate o sospese.\nTra i progetti nati in quel periodo storico ce n’è uno che non ha mai smesso di espandersi, trasformandosi anche in opportunità di lavoro in carcere. ZeroMail è nato del carcere milanese di Bollate, replicando un’iniziativa simile sviluppata in precedenza negli istituti penitenziari romani. Il suo meccanismo, strutturato in modo da rispettare le regole penitenziarie italiane che non consentono ai detenuti l’accesso diretto a Internet, è molto semplice. La persona detenuta scrive su un foglio di carta la sua lettera, dove al posto dell’indirizzo di casa del destinatario segnerà la sua casella email. Il foglio viene raccolto dal personale incaricato in carcere, scansionato e trasformato in un’email vera e propria. Che a quel punto è inviata con un click all’indirizzo di posta elettronica. Un iter che viene ripetuto anche in senso inverso.\nEmail e posti di lavoro - “Il progetto nasce dalla problematicità del fatto che le persone detenute, come forma di comunicazione con l’esterno, hanno solo 10 minuti di telefonata settimanale e le lettere cartacee”, spiega a Wired Stefano Achilli, 60 anni, ex detenuto e fondatore di ZeroMail. “Tra autorizzazioni e spedizioni, i tempi per la comunicazione in carcere sono biblici. La mail permette di abbatterli perché offre un orizzonte temporale immediato”.\nZeroMail prevede una serie di pacchetti abbonamento che vanno dai 12 euro mensili per 30 fogli mail ai 75 euro mensili per 250 fogli mail. Un costo inferiore per singola corrispondenza che, in forma cartacea, richiede ogni volta l’acquisto del francobollo. Oggi il progetto è attivo in otto istituti penitenziari, tra cui quelli di Milano Bollate, Torino, Ivrea, Fossano, Cuneo e Saluzzo. Gli utenti iscritti sono 1.763 mentre il sistema processa circa 14.922 lettere ogni mese. Ma soprattutto, dà lavoro.\n“Oggi ci sono 13 dipendenti e ogni volta che avviamo il servizio in un carcere aggiungiamo sempre tra uno e tre nuovi impiegati, a seconda della grandezza dell’istituto”, continua Achilli. “C’è chi passa per le varie sezioni e raccoglie le lettere, c’è chi ha i permessi di lavoro all’esterno e si reca negli uffici preposti per la scannerizzazione, l’invio e la stampa delle mail. L’obiettivo non è solo facilitare la comunicazione delle persone detenute ma anche offrire un lavoro retribuito che può poi essere speso all’esterno una volta scontata la pena”. Un elemento non da poco: la recidiva, cioè i nuovi reati commessi una volta fuori dal carcere, sfiora il 70 per cento in Italia, segno di un’istituzione carceraria che non funziona. A meno che non si lavori: in quel caso la recidiva crolla al 2 per cento.\n“Con ZeroMail abbiamo piantato un primo seme di tecnologia in carcere. Non è stato facile e abbiamo dovuto far fronte anche alla diffidenza della stessa amministrazione penitenziaria”, conclude Achilli. Con il tempo però le cose sono cambiate, almeno in parte. “Oggi sono gli istituti penitenziari a contattarci per avviare il servizio. L’obiettivo è continuare a crescere con i numeri”. Nel settembre 2025 il servizio di ZeroMail è stato modernizzato grazie al sostegno della Fondazione Laura e Alberto Genovese e questo permette, oggi, di fornire gratuitamente ai singoli istituti l’intera infrastruttura tecnologica e il software di gestione. Un motivo in più per abbandonare carta e francobolli e puntare su un’innovazione che diamo per scontata ma che in carcere non lo è: l’email, appunto.",
    "author": "Luigi Mastrodonato",
    "source": "wired.it",
    "published_date": "2026-01-29"
  },
  "https://ristretti.org/carceri-card-zuppi-si-alla-proposta-di-indulto-differito": {
    "title": "Carceri: card. Zuppi, sì alla proposta di “indulto differito”",
    "link": "https://ristretti.org/carceri-card-zuppi-si-alla-proposta-di-indulto-differito",
    "content": "agensir.it, 29 gennaio 2026\n“Alle immagini delle armi, manuali o supertecnologiche che siano, che continuano a provocare morte e distruzione, si contrappongono le Porte sante, che hanno visto il passaggio di milioni di pellegrini a Roma e nel mondo”. Lo ha detto il card. Matteo Zuppi, arcivescovo di Bologna e presidente della Cei, aprendo il Consiglio permanente dei vescovi italiani, in corso a Roma fino al 28 gennaio. “Una Porta è stata aperta anche nella casa circondariale di Rebibbia, simbolo delle tante soglie da attraversare, dando visibilità a quei dimenticati di cui la Chiesa vuole invece continuare a prendersi cura”, ha ricordato Zuppi. “Per loro non smettiamo di chiedere dignità, opportunità, speranza e itinerari che la rendano reale, uniche vie per garantire alla collettività la sicurezza auspicata; anche perché, non garantendo dignità e redenzione, chi perde è lo Stato stesso”.\n“Per questo, guardiamo con interesse alla proposta di indulto differito maturata da un gruppo di lavoro in seno al Giubileo dei detenuti, così come a tutte le iniziative finalizzate al reinserimento sociale delle persone che escono dal carcere”, ha affermato il presiedente della Cei: “Apriamo le porte dei nostri cuori e le porte delle nostre comunità”.",
    "author": null,
    "source": "Ristretti Orizzonti",
    "published_date": "2026-01-29"
  },
  "https://ristretti.org/contro-il-crimine-la-pena-non-e-tutto": {
    "title": "Contro il crimine la pena non è tutto",
    "link": "https://ristretti.org/contro-il-crimine-la-pena-non-e-tutto",
    "content": "di Salvo Fleres\nQuotidiano di Sicilia, 29 gennaio 2026\nIl mito dell’inasprimento delle pene come deterrente al crimine. Mi preoccupa molto l’idea secondo cui, attraverso la pena, intendo dire attraverso la sua graduazione e il suo inasprimento, si possano combattere i fenomeni criminali. Gli assertori di una simile teoria mi fanno tenerezza, ma mi fanno paura, perché sono palesemente delle “pericolose anime semplici”, secondo le quali la vita sarebbe fatta soltanto da posizioni nette: il bianco e il nero, il buono e il cattivo, il delinquete e la persona perbene, i colpevolisti e gli innocentisti, ecc.\nIn realtà la situazione è molto più complessa e per dimostrare che non è affatto vero che per ridurre la criminalità sia sufficiente “inasprire le pene”, ovvero, come amano dire alcuni, “sbatterli dentro e gettare la chiave”, basta ricordare che, purtroppo, nel mondo, sono diversi i Paesi in cui si pratica la pena capitale. Tra questi ne cito solo due: i “civilissimi” Stati Uniti, e “l’autoritaria e antidemocratica” Cina, due nazioni molto diverse tra loro, in cui si pratica la pena di morte ma dove i delitti continuano a essere parecchi. Insomma, non è la pena che demotiva l’autore dello delitto, se non altro che per un motivo: egli, nel momento in cui lo compie, è convinto di farla franca e dal momento in cui lo compie, salvo che non venga assalito da una rara crisi di coscienza, dedica tutto il suo tempo a trovare le prove per dimostrare la sua falsa innocenza.\nE poi c’è il tema della recidiva. Se bastasse inasprire le pene, com’è accaduto e come accade in Italia sempre più spesso, non dovrebbero presentarsi fenomeni di recidiva, che invece si presentano molto frequentemente. A conferma dell’inefficacia del semplice inasprimento della pena, cito un dato ufficiale, rinvenibile negli atti del Ministero della Giustizia e dell’Amministrazione Penitenziaria. Ebbene, l’85% dei casi di recidiva si verificano da parte di quei reclusi che non sono stati sottoposti a un’adeguata e corretta pena rieducativa, a prescindere dalla durata o dalla durezza della piena stessa.\nEsattamente il contrario accade ai reclusi che sono sottoposti a un regolare trattamento rieducativo, prevalentemente fondato sullo studio, sul lavoro e sulle relazioni sociali. Per questi ultimi, infatti, il fenomeno della recidiva si riduce al 15%, e anche in questo caso, a prescindere dalla durata e dalla durezza della pena prevista. Insomma, il semplice inasprimento delle pene non costituisce affatto una deterrente, nonostante le recenti politiche di settore sembrino testardamente sostenere il contrario.\nAllora come e cosa bisogna fare per ridurre la pressione criminale, posto che, fortunatamente, ormai è acclarato che criminali non si nasce, come sosteneva Cesare Lombroso, ma si diventa, come sostenevano, tra gli altri, Napoleone Colajanni e Filippo Turati? La risposta è ovvia ed è anche nota alle autorità preposte: i fenomeni criminali si riducono costruendo una società giusta, che dispone di una scuola giusta, di famiglie presenti nell’educazione dei figli, ma anche di un’economia che offre alternative lavorative rispetto ai guadagni facili promessi dal crimine.\nMa se la soluzione è nota, se è citata in tutti gli atti ufficiali più importanti, perché non viene praticata? Insomma, perché, se è noto il fatto che i fenomeni criminali hanno a che fare, anche se non solo, con la cultura, con l’istruzione, con l’educazione, con il lavoro, non si fa in modo di organizzare sia la libertà, sia la reclusione, in maniera tale da incrementare questi elementi?\nNelle carceri sono pochi i reclusi che studiano, sono pochi i detenuti che lavorano e sono pochi coloro i quali vengono sostenuti da misure di natura psicologica. Azzardo alcune ipotesi per comprendere il perché di una tale situazione. Forse perché la giustizia, la sicurezza e la pena, com’è palesemente dimostrato da quello che accade ogni volta che se ne propone una riforma, presentano elementi di radicata autoreferenzialità? O forse accade perché minacciare l’aumento o la maggiore durezza della pena è la cosa più facile da dare in pasto all’opinione pubblica, soprattutto se l’opinione pubblica vive una condizione di reale paura e non conosce i fatti?\nAi convinti assertori della pena intesa come panacea contro il crimine propongo un gioco di ruolo: immaginate di essere amico o familiare di un criminale, immaginate di evitare di guardare il carcere dal buco della serratura e soprattutto rispondete ad alcune semplici domande che potrebbero riguardare chiunque. Oggi che presumibilmente siete adulti, ritenete di essere uguali a come eravate quando attraversavate il periodo dell’adolescenza? Se la risposta è sì avete bisogno di un bravo psicanalista che vi aiuti a recuperare il tempo perduto. Se la risposta è no, chiedetevi pure quale sia stata l’incidenza della cultura, dell’educazione, dell’istruzione e del lavoro nel vostro cambiamento e nella vostra maturazione civile. Certo ho molto semplificato, ma questa è la strada.",
    "author": "Salvo Fleres\nQuotidiano",
    "source": "Quotidiano di Sicilia",
    "published_date": "2026-01-29"
  },
  "https://ristretti.org/referendum-sulla-giustizia-il-tar-del-lazio-respinge-il-ricorso-sulla-data-si-vota-il-22-e-23-marzo": {
    "title": "Referendum sulla giustizia, il Tar del Lazio respinge il ricorso sulla data: si vota il 22 e 23 marzo",
    "link": "https://ristretti.org/referendum-sulla-giustizia-il-tar-del-lazio-respinge-il-ricorso-sulla-data-si-vota-il-22-e-23-marzo",
    "content": "di Virginia Piccolillo\nCorriere della Sera, 29 gennaio 2026\nIl comitato per il referendum contestava la decisione del consiglio dei ministri di votare tra la seconda e la terza settimana di marzo. Il Tar del Lazio ha detto no. Con la sentenza n.1694, il Tribunale ha respinto il ricorso del comitato per il referendum sulla giustizia, promosso da 15 giuristi, con il quale si contestava la decisione del consiglio dei ministri di votare il 22 e 23 marzo prossimi. I giudici della sezione seconda bis hanno dichiarato inammissibile il ricorso dell’Unione italiana forense. Il Tar ha ritenuto infondato il ricorso avanzato contro il decreto del Presidente della Repubblica del 13 gennaio 2026 (e contro la relativa deliberazione del Consiglio dei ministri del 12 gennaio 2026) che ha indetto, per il 22 e 23 marzo prossimi, il referendum costituzionale sulla legge costituzionale relativa a “Norme in materia di ordinamento giurisdizionale e di istituzione della Corte disciplinare”, approvata dal Parlamento il 30 ottobre 2025.\nIl Tar del Lazio ha rilevato che la disciplina applicabile sia principalmente finalizzata a permettere che la legge di riforma costituzionale, approvata dal Parlamento a maggioranza assoluta, sia sottoposta, in tempi certi, all’approvazione da parte della volontà popolare, a prescindere da quale tra i soggetti a cui l’art. 138 della Costituzione attribuisce l’iniziativa referendaria (almeno un quinto dei membri di una delle Camere o cinque consigli regionali o cinquecento mila elettori) abbia avanzato per primo la richiesta di referendum.\nIl ministro Nordio: “Si è trattato di un espediente dilatorio” - “Sono molto soddisfatto della sentenza del Tribunale amministrativo regionale del Lazio. La motivazione è di una chiarezza adamantina: trattandosi di un referendum confermativo, una volta che si sia determinata una condizione per il suo svolgimento, in questo caso la richiesta parlamentare, le altre, come le cinquecentomila firme, sono inammissibili perché superflue, come avevamo detto sin dall’inizio. Si è trattato di un espediente dilatorio che speriamo sia anche l’unico”. Lo afferma il ministro della Giustizia, Carlo Nordio, in merito alla sentenza.\nCosa chiedevano i ricorrenti - I ricorrenti - promotori di una raccolta di sottoscrizioni avente ad oggetto un quesito referendario parzialmente diverso da quello ammesso dall’Ufficio centrale per il referendum e sul quale il decreto impugnato ha indetto la consultazione popolare - miravano alla sospensione e all’annullamento del decreto presidenziale al fine di completare la raccolta delle firme e sottoporre il proprio quesito al giudizio di legittimità dell’Ufficio centrale per il referendum.\nImmediata la reazione de “Il Comitato Giusto dire No” alla decisione del Tar: “La nostra campagna d’informazione continua, forte dell’interesse crescente che nelle ultime settimane hanno mostrato i cittadini che saranno chiamati a votare al referendum del 22 e 23 marzo”, commenta Enrico Grosso, presidente onorario del comitato. “Rispettiamo la decisione del Tribunale, come siamo abituati a fare con ogni decisione giudiziaria. Abbiamo apprezzato e seguito con interesse l’iniziativa dei 15 di presentare il ricorso, com’era loro diritto. Hanno raccolto oltre 500mila firme, dando un contributo importante all’avvio della campagna elettorale con una forte e sana mobilitazione popolare, consentendo così che fossero garantiti maggiori spazi e tempi per il dibattito e il confronto”.\nLe altre reazioni - “L’auspicio è che, dopo la polemica del tutto sterile nata su un referendum già richiesto e convocato, si possa finalmente avviare un confronto sui contenuti e sul merito della riforma. Riforma fondamentale per far fare all’Italia un passo avanti importante, verso una giustizia più giusta e vicina ai cittadini”, dice Mariastella Gelmini, senatrice di Noi Moderati. “Ritardare l’apertura delle urne avrebbe avuto un solo significato: rinviare l’espressione diretta della volontà popolare, senza ragioni sostanziali. Una scelta faziosa e strumentale che giustamente è stata bocciata dal Tar, che in questo modo ha confermato la correttezza del procedimento”, commenta la senatrice Michaela Biancofiore, presidente del gruppo Civici d’Italia, NM, Udc, Maie. Una sentenza accolta con soddisfazione anche da Pierfilippo Giuggioli, coordinatore de “Il Comitato Sì alla riforma della giustizia - art. 111”: “I giudici del Tar hanno confermato la bontà delle nostre tesi secondo le quali la Costituzione non prevede né tutela un “diritto al quesito” ma, piuttosto, un diritto al referendum da svolgersi nei tempi certi predeterminati dalla Legge”.",
    "author": "Virginia Piccolillo\nCorriere",
    "source": "Corriere della Sera",
    "published_date": "2026-01-29"
  },
  "https://ristretti.org/giustizia-e-pnrr-trovate-le-risorse-per-stabilizzare-oltre-9-000-persone": {
    "title": "Giustizia e Pnrr, trovate le risorse per stabilizzare oltre 9.000 persone",
    "link": "https://ristretti.org/giustizia-e-pnrr-trovate-le-risorse-per-stabilizzare-oltre-9-000-persone",
    "content": "di Giovanni Negri\nIl Sole 24 Ore, 29 gennaio 2026\nDalle 6.000 posizioni previste si passa a 9.368 per un costo di 349 milioni. La categoria più interessata è quella degli addetti all’ufficio del processo. Tra poche ore, in occasione delle cerimonie di inaugurazione dell’anno giudiziario, il tema delle risorse a disposizione dell’amministrazione della giustizia sarà prevedibile oggetto di polemiche. E tra le risorse, quelle per il personale avranno la massima visibilità, in particolare sul versante della stabilizzazione degli addetti all’ufficio del processo. Del resto, pochi giorni fa l’Anm aveva chiesto di essere audita dalla Commissione europea sulla possibile dispersione del capitale umano maturato nel corso dell’esperienza Pnrr.\nL’aumento del personale - Ieri tuttavia alle organizzazioni sindacali che hanno sottoscritto il contratto collettivo di settore, escluse quindi Cgil e Usb, il Dog (Dipartimento dell’organizzazione di giustizia) ha comunicato un significativo aumento del numero di personale Pnrr che sarà stabilizzato a partire dal prossimo 1° luglio. Su 11.211 lavoratrici e lavoratori oggi in servizio a tempo determinato nel contesto degli iniziali ingaggi in quota Pnrr, dalle 6.000 stabilizzazioni annunciate si passa a 9.368.\nPiù nel dettaglio si tratterà di 1.565 assistenti e di 7.803 funzionari, tra i quali la maggioranza è di addetti all’ufficio del processo. L’impegno complessivo del ministero per rendere sostenibile l’operazione è di 349. Restano ancora escluse 1.832 figure. Inoltre sono state individuate le capacità assunzionali anche per la stabilizzazione di tutti gli operatori precari ex tirocinanti della Calabria e per 1.500 progressioni verticali in deroga del personale del ministero.\nPer Lina Di Domenico, capo del Dog, si tratta di “uno sforzo significativo, che permette di tenere insieme esigenze diverse, come le legittime aspirazioni di tante lavoratrici e lavoratori che hanno dato in questi anni una prova eccellente, permettendo anche all’amministrazione della giustizia di acquisire professionalità nuove e sperimentare modelli organizzativi più innovativi, e, nello stesso tempo, di non mortificare il personale interno per quale sono comunque state individuate risorse per garantire legittime progressioni di carriera”.\nGli obiettivi Pnrr - L’intera operazione dovrebbe così rendere possibile la messa a regime, evitando che ne venga dissipato il patrimonio di esperienze accumulato, della struttura dell’Ufficio del processo. Un elemento che, per riconoscimento ormai unanime, ha contribuito in maniera determinante al raggiungimento di quasi tutti gli obiettivi del Pnrr nel comparto giustizia. Dove alla riduzione di tempi e arretrato nel penale si aggiunge, nel civile, la riduzione delle cause pendenti nei limiti concordati, con l’unica vera incognita del taglio del 40% della durata entro il prossimo giugno (dove ormai l’obiettivo più realistico è considerato anche a via Arenula piuttosto quello di un avvicinamento al target rispetto a un suo pieno conseguimento).",
    "author": "Giovanni Negri\nIl Sole",
    "source": "Ristretti Orizzonti",
    "published_date": "2026-01-29"
  },
  "https://ristretti.org/morire-a-rogoredo-ordine-senza-giustizia": {
    "title": "Morire a Rogoredo: ordine senza giustizia",
    "link": "https://ristretti.org/morire-a-rogoredo-ordine-senza-giustizia",
    "content": "di Marcello Pesarini\nlabottegadelbarbieri.org, 29 gennaio 2026\nLo dico con profonda preoccupazione, con tante testimonianze nelle mani e nelle orecchie, una volta di più, dopo l’uccisione del giovane a Milano vicino al “Parco dello spaccio” di Rogoredo. Sono di fronte alla piccola e grande delinquenza, legato a molte persone specialmente donne, sorelle, madri, di detenuti o di ragazzi uccisi in carcere o dalla polizia. Lavoro con loro, non sarei capace dopo tanti anni di condivisione con il mondo del carcere (tutto intendo, in ogni ordine di presenza fra quelle quattro mura) di smettere. Anzi sto cercando di intensificare. Sento la loro tensione che alle volte le porta alla presunzione d’innocenza, per raffronto coi loro cari, perché conoscono l’abbrutimento l’inutilità, che si soffre in quei luoghi, e perché con gli anni sta aumentando, e cresce la cecità colpevole e voluta di chi governa. Alle volte abbiamo festeggiato assieme l’allentamento di tensione per alcuni detenuti, la domiciliazione della pena di fronte a condizione di salute, di non cure.\nMa loro, noi, viviamo in un mondo nel quale si può morire per un colpo di pistola alla testa da venti metri, senza essere innocenti, anzi rei, ma si poteva essere lasciati in vita lo stesso. Viviamo di fronte a ragazzi investiti a morte, il cui primo soccorso è stato il furto dei soldi che avevano in tasca. Viviamo in mezzo a ingiustizie che non riusciamo a distinguere facilmente fra quelle orchestrate dai governi, dalle multinazionali, e quelle eseguite da chi spesso non ha avuto scelta fra delinquere e morire di fame. Chi delinque organizza le alienzioni, lo spaccio, le truffe, perché l’esempio dato dalla differenza fra cooperare, operare pro, e esistere e sopravvivere, non viene più dato. Ci sono stati dei valori che i comunisti e i democristiani, pure in lizza fra di loro, cercavano di impartire. Poi si è sgranato tutto ciò, è passato in disuso per mano di chi voleva approfittarne, dare vita a un nuovo ordine mondiale fondato solo sulle supremazie. Invece lo ripeto anche a nome di chi considera questi discorsi etici e semplificati: si devono insegnare ai ragazzi e ai non ragazzi il rispetto e l’onestà, dimostrando che una battaglia mai iniziata è già persa in partenza. Non servono corpi speciali, servono scuole, e sanzioni non materiali e economiche, ma di esempio. Le donne sostengono giustamente, intendo le femministe, che è necessario sanzionare comportamenti sessisti e lavorare per il rispetto perché col rispetto, senza la sopraffazione, ci guadagneremmo alla fine tutti. La stessa sanzione vada a chi mette l’insegnante in condizione di non insegnare, che costui sia dirigente scolastico, dirigente regionale e ministro della pubblica istruzione. E così nel mondo del lavoro. Non sarà una passeggiata, ma se non la inizieremo mai, dal basso per cambiare l’alto, finiremo sempre meno solidali e sempre più capaci solo delle vendette incrociate.\nI gruppi di auto aiuto ai quali partecipo, le associazioni di volontariato, tante come sono, diventeranno prima o poi dei gusci vuoti, dai quali si fugge per farsi giustizia da soli. Anche questo è confrontarsi con il giorno della memoria, 27 gennaio.",
    "author": "Marcello Pesarini",
    "source": "labottegadelbarbieri.org",
    "published_date": "2026-01-29"
  },
  "https://ristretti.org/emilia-romagna-laltro-carcere-2-000-allanno-nella-zona-grigia-delle-camere-di-sicurezza": {
    "title": "Emilia Romagna. L’altro carcere: 2.000 all’anno nella “zona grigia” delle Camere di sicurezza",
    "link": "https://ristretti.org/emilia-romagna-laltro-carcere-2-000-allanno-nella-zona-grigia-delle-camere-di-sicurezza",
    "content": "zic.it, 29 gennaio 2026\nIn Emilia-Romagna sono oltre 100 le celle presenti nelle stazioni delle forze di polizia, spesso destinate a soggetti in stato di povertà, tossicodipendenti o con problematiche psichiatriche: con quali diritti? Com’è noto, sono circa 4.000 le persone detenute nelle varie carceri dell’Emilia-Romagna: una realtà caratterizzata da una situazione di perenne sovraffollamento, solo una delle tante criticità che affliggono le strutture penitenziarie. Ma se di carcere così come di Cpr non si parla mai tanto quanto si dovrebbe, ci sono luoghi di detenzione che sono ancora meno conosciuti: le camere di sicurezza, cioè le vere e proprie celle presenti nelle stazioni delle diverse forze dell’ordine. Una realtà tutt’altro che trascurabile, visto che a livello regionale sono circa 2.000 le persone che transitano ogni anno per questi ambienti, volti a trattenere chi è in stato di arresto fino a 48 ore, prima di comparire davanti a un giudice.\nSi tratta insomma di un “carcere ombra”, come l’ha definito il Garante regionale delle persone sottoposte a misure limitative o restrittive della libertà personale, Roberto Cavalieri, sottolineando che oggi è più che mai “necessario che le forze dell’ordine siano adeguatamente formate per la gestione delle persone trattenute nelle camere di sicurezza, alla luce di una situazione che definirei grigia, dal punto di vista del rispetto dei diritti delle persone interessate”. Con questo obiettivo, il Garante ha lanciato una giornata di formazione che si svolgerà a Parma domani, rivolta in particolare alla Polizia Locale. L’iniziativa arriva dopo che, nei mesi scorsi, Cavalieri ha ispezionato tutte le camere di sicurezza del territorio emiliano-romagnolo: “Ho censito i 75 siti attivi in regione, in cui sono presenti oltre 100 camere di sicurezza.\nSul numero di transiti, solo per quanto riguarda il servizio a cura della stessa Polizia locale, ci aggiriamo intorno alle 150-200 persone all’anno. Ma dalle nostre ispezioni è emerso che non tutti i comandi adottano il registro formale corretto, per queste attività, quindi dobbiamo affinare i numeri”. Il monitoraggio, d’intesa con l’ufficio del Garante nazionale, è dunque incentrato “sulla gestione dei detenuti ma anche sulla conformità degli spazi, che vuole essere anche una verifica sul rispetto della normativa cui sono soggette questo tipo di strutture”.\nDa questo lavoro è intanto emersa “la netta distanza tra la città e questi luoghi di detenzione, spesso sconosciuti alla cittadinanza”. Eppure, dalle camere di sicurezza dell’Emilia-Romagna “transitano ogni anno oltre 2.000 persone, spesso si tratta di soggetti in stato di povertà, di tossicodipendenti o di individui con problematiche psichiatriche, la marginalità sociale è sempre più un aspetto che non può essere scollegato dalla questione della sicurezza. Servono, quindi, strategie sempre più sofisticate per affrontare questo problema, per comprendere meglio queste complessità, anche a tutela dei diritti di queste persone”.\n“E’ un periodo molto delicato quello che si trascorre nelle camere di sicurezza”, ha sottolineato Annarita Di Vittorio, responsabile dell’Unità privazione della libertà da parte delle forze di polizia dell’Ufficio del garante nazionale dei detenuti, quando nei mesi scorsi fu presentato l’avvio dell’attività di monitoraggio, aggiungendo che “la criticità maggiore è l’agibilità, visto che in particolare le caserme dei Carabinieri si trovano spesso in strutture datate” e molte camere di sicurezza si trovano in scantinati o comunque in locali con possibili criticità igienico-sanitarie.",
    "author": null,
    "source": "Ristretti Orizzonti",
    "published_date": "2026-01-29"
  },
  "https://ristretti.org/padova-detenuto-si-uccide-per-evitare-il-trasferimento-ilaria-cucchi-interrogazione-a-nordio": {
    "title": "Padova. Detenuto si uccide per evitare il trasferimento. Ilaria Cucchi: “Interrogazione a Nordio”",
    "link": "https://ristretti.org/padova-detenuto-si-uccide-per-evitare-il-trasferimento-ilaria-cucchi-interrogazione-a-nordio",
    "content": "di Federica Pennelli\nIl Domani, 29 gennaio 2026\nGonnella, presidente di Antigone: “I trasferimenti interrompono relazioni e percorsi di reinserimento”. I numeri record del sovraffollamento negli istituti in Veneto. Nelle carceri italiane la vita delle persone detenute resta un dato sacrificabile. A pagarne le conseguenze è stato P.M., 74 anni, detenuto nel carcere di Padova. L’uomo è stato trovato morto nella mattina di mercoledì 28 gennaio nella sua cella. Di fronte alla prospettiva di trasferimento - richiesto dal Dipartimento dell’amministrazione penitenziaria (Dap) a seguito della chiusura della sezione di Alta sicurezza in cui era detenuto insieme ad altre 23 persone - l’idea di essere trasportato a migliaia di chilometri di distanza ha spinto l’uomo a togliersi la vita.\n“Il trasferimento è stato comunicato dall’oggi al domani - racconta Ornella Favero, direttrice della rivista Ristretti Orizzonti - e il detenuto, che frequentava un laboratorio di cucito, in un attimo si è visto portar via il poco che aveva. Si è sentito perso”. Secondo Favero, la decisione del Dap di chiudere la sezione alta sicurezza è stata presa “per comodità”. “Ha portato queste persone - ha detto - in altre carceri del sud Italia e ha evitato una scocciatura: quella di gestire una sezione con le attività e gli spazi dell’alta sicurezza. Ora, in queste sezioni, stiperanno cinquanta detenuti anziché venti”.\nAnche Patrizio Gonnella, presidente di Antigone, parla di una pratica ormai strutturale: “I trasferimenti interrompono relazioni, attività e percorsi di reinserimento e rappresentano una risposta solo apparente al sovraffollamento”. Troppe volte, spiega, “vediamo richieste di sfollamento urgenti da parte di istituti penitenziari in reale affanno e persone detenute che vengono prese e trasferite altrove, senza dialogo e percorsi concertati. Sfollamenti che, peraltro, risultano una soluzione effimera con posti che tornano rapidamente a riempirsi”.\nLa regione Veneto, d’altronde, ha un triste primato: secondo il rapporto del Garante nazionale dei diritti delle persone private della libertà personale, aggiornato al 31 luglio 2025, il tasso di sovraffollamento nelle carceri venete è di circa il 148,6 per cento, tra i più alti in Italia.\n“Il mio primo pensiero va a P.M. che si è tolto la vita e ai suoi familiari”, dice Ilaria Cucchi, senatrice di Avs e vicepresidente della Commissione giustizia del Senato. I detenuti, troppo spesso, “diventano carne da macello, pacchi da trasferire da un posto all’altro come se non contassero nulla”. Per Cucchi scelte come quella del Dap non vengono fatte a caso: “Il governo non sta rispondendo ai bisogni reali dei suoi cittadini, figuriamoci del sovraffollamento e delle condizioni delle persone detenute”.\nFa approvare il pacchetto sicurezza con nuovi reati “per parlare alla pancia della gente, accanendosi sulle persone detenute, sui migranti, sulle persone che utilizzano sostanze”. Il numero da record dei suicidi in carcere è sotto gli occhi di tutti: “Negli ultimi anni ha raggiunto livelli impressionanti, buona parte di questi sono dovuti da sovraffollamento e dal fatto che il detenuto non vede alcuna prospettiva di recupero e di vita”. La gravità della condizione carceraria tocca anche gli agenti di polizia penitenziaria “che decidono di togliersi la vita”. Ciò significa che è un problema “reale e sentito da chi vive il carcere”.\n“Non è una fatalità” - Anche Stefania Ascari, deputata del M5S in commissione giustizia, antimafia e femminicidio, denuncia una situazione allarmante. Negli ultimi mesi è stata in visita in diverse carceri del Veneto e ha riscontrato le stesse criticità presenti in tutti gli istituti italiani: strutture fatiscenti, sovraffollamento cronico, carenza drammatica di educatori, psicologi, funzionari giuridico-pedagogici e mediatori culturali.\n“Quello che è accaduto a Padova non è una fatalità - dice Ascari - È una morte annunciata, prodotta da scelte politiche precise. Quando lo Stato decide di strappare via persone da percorsi di reinserimento costruiti in anni - senza spiegazioni, senza urgenza, senza trasparenza - non sta garantendo sicurezza, sta esercitando violenza istituzionale”.\nIl suicidio nel carcere di Padova non è un episodio isolato, “ma il risultato diretto di una visione punitiva e regressiva della giustizia”. Trasferire detenuti già reinseriti, interrompere lavoro, relazioni, speranze, significa “distruggere deliberatamente ciò che funziona”. Per Ascari c’è “una responsabilità politica grave. Chi governa sa benissimo che spezzare percorsi di vita significa aumentare il rischio di suicidi, di autolesionismo, di violenza. Eppure lo fa lo stesso, in nome di una propaganda securitaria che non rende più sicuro nessuno, ma rende lo Stato più crudele”. Cucchi e Ascari annunciano che domani depositeranno due interrogazioni parlamentari al ministro Nordio: “Il Governo deve rispondere delle proprie scelte e delle loro conseguenze”.",
    "author": "Federica Pennelli\nIl Domani",
    "source": "Il Domani",
    "published_date": "2026-01-29"
  },
  "https://ristretti.org/padova-detenuto-suicida-era-nellelenco-dei-reclusi-da-trasferire-si-mobilitano-le-associazioni": {
    "title": "Padova. Detenuto suicida, era nell’elenco dei reclusi da trasferire. Si mobilitano le associazioni",
    "link": "https://ristretti.org/padova-detenuto-suicida-era-nellelenco-dei-reclusi-da-trasferire-si-mobilitano-le-associazioni",
    "content": "di Eleonora Martini\nIl Manifesto, 29 gennaio 2026\nSi è impiccato nella sua cella del reparto di alta sicurezza del carcere due palazzi di Padova, un uomo di 73 anni (P.M.) che era nella lista di una ventina di detenuti reclusi a Padova da almeno dieci anni che stanno per essere trasferiti in altre case di reclusione del Nord Italia. È il quinto detenuto suicida dall’inizio dell’anno. “Tragedia annunciata”, secondo Debora Serracchiani, responsabile Giustizia, e Alessandro Zan, responsabile Diritti nella segreteria nazionale Pd, che parlano di trasferimento “annunciato all’improvviso, senza trasparenza né spiegazioni”. I detenuti sono stati avvisati che “sarebbero stati trasferiti non si sa dove né quando”, riferiscono i due esponenti del Pd. “Parliamo di persone non più considerate pericolose e tutte inserite da tempo in percorsi di lavoro, formazione e reinserimento. Questa non è una misura di sicurezza: è la cancellazione deliberata della funzione rieducativa della pena”.\nAppena diffusa la notizia, davanti all’istituto di via Due Palazzi si sono radunati gli attivisti storici del volontariato in carcere per protestare contro il trasferimento di reclusi “come fossero pacchi”. Lo spiega bene Antigone: “Le persone detenute non sono pacchi da spostare da una parte all’altra alla bisogna - afferma il presidente Patrizio Gonnella - Dietro di loro ci sono relazioni, attività, percorsi che un trasferimento può spezzare, rendendo più difficile la vita carceraria e più incerto lo sguardo sul futuro. Troppe volte, a causa del grande sovraffollamento, vediamo richieste di sfollamento urgenti da parte di istituti penitenziari in reale affanno e persone detenute che vengono prese e trasferite altrove, senza dialogo e percorsi concertati”.\nPer discutere delle ormai insostenibili condizioni delle carceri italiane, si sono dati appuntamento venerdì 6 febbraio a Roma, presso l’Università Roma Tre, una larga parte delle associazioni che lavorano nell’area del penale, per chiedere “Diritti, clemenza e umanità nelle carceri italiane”. Centinaia di volontari, associazioni e organizzazioni della società civile, operatori sociali, operatori penitenziari e sanitari, cooperatori, cittadini, garanti hanno già sottoscritto un appello rivolto a governo e Parlamento.\nTra i promotori anche l’associazione A Buon diritto di Luigi Manconi che oggi, mercoledì 28 gennaio, nella Sala Stampa della Camera dei Deputati ha presentato un rapporto sui diritti in Italia. Diciassette capitoli, ciascuno dei quali dedicato ad uno dei diritti calpestati, restituiscono un “quadro allarmante” quasi a 360 gradi. Anche di questo, di certo, si parlerà il 6 febbraio nell’aula 9 di Roma Tre.",
    "author": "Eleonora Martini\nIl Manifesto",
    "source": "Il Manifesto",
    "published_date": "2026-01-29"
  },
  "https://ristretti.org/padova-si-uccide-uno-dei-20-detenuti-da-trasferire-lo-stato-cosi-ha-gia-perso": {
    "title": "Padova. Si uccide uno dei 20 detenuti da trasferire: lo Stato così ha già perso",
    "link": "https://ristretti.org/padova-si-uccide-uno-dei-20-detenuti-da-trasferire-lo-stato-cosi-ha-gia-perso",
    "content": "di Ilaria Dioguardi\nvita, 29 gennaio 2026\nDopo l’annuncio del repentino trasferimento di una ventina di persone ristrette nella sezione Alta sicurezza della casa di reclusione Due Palazzi di Padova, stanotte un uomo si è ucciso nella sua cella. Ornella Favero, presidente della Conferenza nazionale volontariato giustizia e direttrice di Ristretti Orizzonti: “Conosco tutte le persone che devono essere trasferite, sono disperate. Così si scardina quel minimo di relazioni che si sono costruite nel tempo. Non c’è rispetto per i detenuti, né per il Terzo settore che lavora con loro per il recupero”.\nUn detenuto del reparto di Alta sicurezza del carcere Due Palazzi di Padova è stato trovato morto nella sua cella: si è tolto la vita nella notte tra il 27 e il 28 gennaio. L’uomo era nella lista di circa 20 reclusi di lunghissimo corso che devono essere trasferiti dall’istituto padovano verso altre strutture. Un movimento improvviso che ha messo in forte allarme le associazioni del Terzo settore e le cooperative attive all’interno del Due Palazzi. “Le persone non sapevano nulla, i detenuti in Alta sicurezza sono considerati ancora meno di quelli comuni. È stato loro detto solo che, nel giro di due giorni, sarebbero stati trasferiti”, dice Ornella Favero, presidente della Conferenza nazionale volontariato giustizia e direttrice di Ristretti Orizzonti.\nStanotte il suicidio di un detenuto - Favero è molto scossa dalla notizia che ha avuto poco prima di sentirci al telefono: “Uno degli uomini che doveva essere trasferito si è ucciso stanotte, nella sua cella. Aveva circa 70 anni”, dice. “Ieri ho salutato il gruppo che ha fatto attività con me durante questi anni, nessuno sapeva dove sarebbe andato, è sempre così perché non si può dire la destinazione. Queste persone erano a Padova da tanto tempo, si erano costruite un minimo di vita. Anche se sei in carcere, hai diritto di costruirti un minimo di vita decente. Improvvisamente, hanno fatto preparare loro le cose dicendo: “Siete partenti”“.\nTra disperazione e dolore immenso - “Le persone che devono essere trasferite le conosco tutte, in particolare alcune che avevano fatto attività con noi in questi anni. Ieri erano veramente disperati, non li ho mai visti così: avevano un dolore immenso”, continua Favero. “Il trasferimento in carcere è una desolazione, scardina quel minimo di certezze, di abitudini, di relazioni che si sono costruite nel tempo. Nella sezione di Alta sicurezza ci sono quasi tutti settantenni perché sono persone che sono in carcere da decenni. Almeno spero che non siano portati in Sardegna: qualcuno nei mesi scorsi è stato trasferito a Oristano”.\n“Quando hai poco e ti tolgono quel poco, non hai niente a cui attaccarti” - “Qualcuno usciva in permesso con noi, erano persone completamente reinserite dopo anni. La cosa assurda è che alcuni erano considerati non pericolosi al punto da poter andare in permesso fuori, poi però lì dentro erano ancora in Alta sicurezza, con tante limitazioni”, prosegue Favero. “Però almeno, al Due Palazzi, le limitazioni erano un po’ più decenti di altri istituti, anche per questo è comprensibile la loro disperazione: quando hai poco e ti tolgono quel poco, non hai niente a cui attaccarti. Ho visto persone che non avevano niente per cui valesse la pena vivere, è questa la cosa desolante”.\nMancanza di rispetto anche per volontariato e Terzo settore - “I trasferimenti non hanno motivi: la necessità di sfollamento è un tema che c’è sempre. È l’istituzione che decide, la persona non ha il minimo valore, conta zero. Non contiamo niente neanche noi volontari, né le cooperative che hanno lavorato con queste persone per anni, facendo laboratori ed altro”, dice Favero. “Dall’oggi al domani viene cancellato tutto, il lavoro fatto non serve a niente. Trasferendo le persone da un giorno all’altro si ha anche una mancanza di rispetto verso il volontariato, il Terzo settore che si impegna per rendere decenti le condizioni di vita in carcere. C’è un’istituzione che tratta le persone come bestie, con continue violazioni: il sovraffollamento e certe condizioni sono una violazione”, continua. “Si dice che non si può concedere un indulto perché sarebbe un cedimento dello Stato: ma lo Stato ha già ceduto, non rispettando le sue stesse leggi”.\nLa lettera alle istituzioni - Il Coordinamento Carcere Due Palazzi ha inviato una lettera al capo del Dipartimento dell’amministrazione penitenziaria - Dap Stefano Carmine De Michele, al vicecapo del Dap Massimo Parisi, al capo Ufficio Detenuti e trattamento Ernesto Napolillo e al capo segreteria del ministro Carlo Nordio, Giuseppina Rubinetti, con la richiesta di un incontro urgente in merito al trasferimento delle persone detenute dal Due Palazzi. Alla protesta del coordinamento hanno aderito anche la Conferenza nazionale volontariato giustizia e Ristretti Orizzonti. Il Coordinamento Carcere Due Palazzi unisce le cooperative e associazioni che da tanti anni sono attive nella casa di reclusione di Padova (Ristretti Orizzonti/Granello di Senape, Organizzazione volontari carcerari - Ocv, le cooperative Giotto, AltraCittà, WorkCrossing, TeatroCarcere) e collaborano per co-programmare e co-progettare con l’amministrazione penitenziaria le attività rieducative.\nIl lavoro di lunga durata del Terzo settore distrutto - “Come Terzo settore denunciamo che questo trasferimento improvviso, che interrompe progetti di rieducazione costruiti in decenni, distrugge il nostro lavoro di lunga durata e ci rende invisibili”, si spiega nella lettera. “Questa scelta, se confermata, coinvolge persone detenute oggi alle dipendenze della casa di reclusione grazie a un progetto finanziato da Cassa Ammende, interrompe laboratori artigianali cresciuti nel tempo e conosciuti nel territorio, laboratori di lungo periodo di pittura e di scrittura, permessi premio collegati ad attività rieducative, rapporti di conoscenza cresciuti nei decenni e umanamente ricchi e si configura a nostro avviso per le persone detenute coinvolte come una violazione del divieto di regressione trattamentale reclamabile ai sensi del 35 bis Ordinamento penitenziario”. “Provvederemo celermente a predisporre le schede per ogni detenuto da noi seguito indicando le attività che svolge, da quando, i vari progressi”. Questa mattina è stata convocata una conferenza stampa con un sit-in di protesta, all’ingresso della casa di reclusione, per spiegare all’opinione pubblica cosa sta accadendo.\nLegacoop Veneto: “Chiediamo un tavolo di confronto” - All’incontro di stamattina davanti al Due Palazzi era presente anche Legacoop Veneto, che segue alcune cooperative che supportano l’inserimento lavorativo delle persone detenute nella casa di detenzione. “Non possiamo non denunciare che scelte come queste rappresentano un’azione che mina le politiche lavorative in carcere, destabilizzano equilibri fragili ed esperienze che la cooperazione sociale sa gestire. Va sempre ricordato che si tratta di persone vulnerabili, dimostrato anche dall’episodio del terribile suicidio avvenuto questa notte e che ha coinvolto un detenuto ricompreso nel gruppo dei trasferibili”, si legge in una nota di Legacoop Veneto. “Nel rappresentare molte delle realtà del Coordinamento carcere Due Palazzi, che da lungo tempo è attivo nella casa di reclusione di Padova, impegnate nel co-programmare e co-progettare attività riabilitative, continua la nota, “chiediamo di aprire immediatamente un tavolo di confronto che punti a non disperdere esperienze e percorsi costruiti nel tempo”.\nPreoccupazione per la tenuta del sistema carcerario - “Abbiamo affiancato le cooperative che operano all’interno del carcere, l’esempio di Padova è virtuoso, riconosciuto a livello nazionale”, dice Andrea Zorzan, responsabile Settore sociale Legacoop Veneto. “Come associazione abbiamo portato solidarietà rispetto a quanto è accaduto con un’azione molto rapida, della quale non si è capito il senso. Questa vicenda va a colpire le cooperative e il mondo del volontariato che operano nell’Alta sicurezza dell’istituto, ma a cascata va a colpire anche il resto”, prosegue Zorzan. “Va a modificare gli equilibri dell’attuale situazione carceraria a Padova e le dinamiche che si riverberano negli altri ambienti. Siamo preoccupati anche per la tenuta dell’intero sistema carcerario”.\nLa difficile programmazione di azioni imprenditoriali - “Davanti a scelte così repentine e non coordinate, diventa complicato riuscire a ipotizzare una tranquillità nella programmazione delle azioni imprenditoriali che si fanno per supportare i percorsi lavorativi in carcere. A questo punto, dall’oggi al domani”, conclude Zorzan, “può essere vanificato un lavoro importante che le realtà cooperative svolgono all’interno di queste strutture”.",
    "author": "Ilaria Dioguardi",
    "source": "vita",
    "published_date": "2026-01-29"
  },
  "https://ristretti.org/padova-detenuto-si-uccide-in-cella-alla-notizia-del-trasferimento": {
    "title": "Padova. Detenuto si uccide in cella alla notizia del trasferimento",
    "link": "https://ristretti.org/padova-detenuto-si-uccide-in-cella-alla-notizia-del-trasferimento",
    "content": "di Roberta Polese\nCorriere del Veneto, 29 gennaio 2026\nEra un ergastolano. I volontari: scosso per la decisione. Ieri mattina lo hanno trovato senza vita nella sua cella nella sezione Alta Sicurezza del carcere Due Palazzi di Padova. Proprio nel giorno in cui sarebbe stato trasferito in un altro carcere. Per Pietro M. 73 anni, calabrese condannato all’ergastolo, rinunciare al lavoro che negli ultimi anni aveva svolto in carcere, ai pochi legami solidi e quotidiani della sua vita, è apparso come un confine inaffrontabile. D’altro canto il provvedimento era calato dall’alto: il Dap, Dipartimento dell’amministrazione penitenziaria, ha deciso di declassare proprio quella sezione di Alta Sicurezza dove si trovava Pietro, per far posto a più detenuti. Mentre le celle di alta sicurezza possono contenere al massimo una persona, il declassamento consente di ospitare due detenuti in una stanza, quel reparto sarebbe passato da 25 a 50 carcerati. Lui era a Padova da 19 anni, e da 13 lavorava per una cooperativa che si occupa di realizzare piccole borse in tessuto. Un lavoro che Pietro aveva imparato a fare con passione e che gli aveva permesso di riempire le giornate, dando senso alla sua vita.\nLa decisione di trasferirlo è arrivata lunedì. In questi ultimi giorni Pietro aveva incontrato le magistrate del tribunale di Sorveglianza che lo avevano conosciuto durante la sua permanenza in carcere, e i volontari della cooperativa con i quali aveva imparato a cucire, che sono stati gli ultimi a vederlo. “Martedì siamo riusciti salutarlo un’ultima volta, era profondamente abbattuto, ci ha detto “grazie”, ha pianto... era una persona molto silenziosa, tranquilla, in laboratorio aveva la sua macchina per cucire, si era specializzato nei bauletti fatti con i tessuti di vecchi jeans” spiegano i volontari Giorgio Rietti e Emanuela Bortoliero. Ieri, quando la notizia della morte di Pietro si è diffusa, una cinquantina di volontari che lavorano in carcere si sono radunati sotto al Due Palazzi nonostante un vento gelido e la pioggia. Tra loro i responsabili della cooperativa Giotto, guidata da Nicola Boscoletto, Ristretti Orizzonti con Ornella Favero. “Questa mattina (ieri ndr) Pietro sarebbe stato portato in un altro carcere, non era un trasferimento, ma era una deportazione vera e propria, è crudele che si spostino le persone come dei pacchi, solo per fare più spazio, senza tenere conto dei loro percorsi, delle loro storie e delle loro età, non dimentichiamo che qui parliamo di un uomo di 73 anni” spiega Attilio Favaro di Ocv, operatori carcerari volontari.\nPietro era stato arrestato nel 1998 per delitti di ‘ndrangheta, e poi condannato per associazione mafiosa e omicidio. Non aveva mai voluto collaborare con la giustizia, per questo non aveva avuto permessi o attenuazioni del regime carcerario duro. Sottoposto a regime di 41 bis poi era stato trasferito a Padova, dove aveva vissuto gli ultimi 19 anni. È noto ormai che il Due Palazzi è una tra le strutture migliori in Italia sul fronte della riabilitazione del lavoro carcerario. Qui Pietro aveva lentamente iniziato a costruirsi una vita nuova, pur chiuso dietro a quattro mura. Ieri la procura ha aperto un fascicolo per approfondire le cause della morte, in carcere ieri per i rilievi la Polizia scientifica, il medico legale Antonello Cirnelli su delega del pm Marco Brusegan. Domani l’autopsia.\nIl suicidio ha toccato profondamente la politica e la società. Il vescovo di Padova Claudio Cipolla afferma di seguire “con particolare attenzione” la situazione e, pur “rispettando le motivazioni dell’istituzione”, rileva che i trasferimenti comportano “l’interruzione di percorsi umani, lavorativi e spirituali fondamentali nel percorso di rieducazione”. Debora Serracchiani e Alessandro Zan del Pd parlano di “una tragedia frutto di un atto di violenza istituzionale”, denunciano che il trasferimento improvviso di detenuti inseriti in percorsi di reinserimento rappresenta “la cancellazione deliberata della funzione rieducativa della pena” e viola “il principio del divieto di regressione trattamentale”. Il cappellano del carcere don Marco Pozza descrive quanto accaduto come “un diktat dall’alto” che “smantella la speranza e il senso stesso della pena: la rieducazione”.",
    "author": "Roberta Polese\nCorriere",
    "source": "Corriere del Veneto",
    "published_date": "2026-01-29"
  },
  "https://ristretti.org/padova-siamo-davanti-a-una-tragedia-annunciata-da-tempo-si-parlava-di-una-dismissione": {
    "title": "Padova. “Siamo davanti a una tragedia annunciata. Da tempo si parlava di una dismissione”",
    "link": "https://ristretti.org/padova-siamo-davanti-a-una-tragedia-annunciata-da-tempo-si-parlava-di-una-dismissione",
    "content": "di Alice Ferretti\nIl Mattino di Padova, 29 gennaio 2026\nLa chiusura della sezione di Alta Sicurezza a Padova e il suicidio di Pietro Marinaro, uno dei detenuti coinvolti nel trasferimento, hanno scosso profondamente il mondo del volontariato che da anni opera dentro l’istituto. A raccontare cosa si è spezzato sono Ornella Favero, presidente della Conferenza nazionale volontariato giustizia e direttrice di Ristretti Orizzonti, e Attilio Favaro, presidente dell’associazione Ocv Operatori Carcerari Volontari. “Quello che è successo è un suicidio annunciato”, incalza Omelia Favero. “Da tempo era nell’aria la chiusura della sezione e il trasferimento dei detenuti. Questa è la fine di un progetto molto speciale, l’unico modo per provare a cambiare la mentalità di persone che si sono macchiate di gravi reati, spesso appartenenti alla criminalità organizzata”.\nAl Due Palazzi erano detenuti anche nomi storici dell’Alta Sicurezza, come Antonio Papalia, boss storico della ‘ndrangheta, condannati a pene lunghe, inseriti in percorsi di reinserimento. Favero ricorda che due anni fa la sperimentazione di Ristretti Orizzonti è stata chiusa dopo una stretta del governo su tutto il circuito di Alta Sicurezza: “I detenuti non hanno più potuto svolgere attività, con i detenuti comuni. I volontari potevano ancora entrare, continuare corsi di scrittura, artigianato e cucito, come quello dell’Ocv che frequentava Marinaro”.\nPoi la decisione improvvisa: “Il cambio di carcere è un trauma. Stravolge i pochi punti fermi costruiti in tanti anni. Prendere persone e impacchettarle da un giorno all’altro è di una crudeltà terribile. Ho famiglie che chiamano chiedendo notizie. Padova era un’eccezione di apertura rispetto all’Alta Sicurezza nel resto d’Italia”.\nAnche Attilio Favaro parla di un colpo durissimo: “Marinaro era una persona chiusa, ma negli anni aveva imparato a partecipare, veniva al laboratorio di cucito”. Intorno a quelle attività, spiega, si erano create relazioni solide, tra detenuti e con i volontari. Dopo la notizia dei trasferimenti, “alcuni erano tranquilli, ma molti piangevano”.\nFavaro sottolinea che negli ultimi mesi la situazione era già peggiorata. “Da tre mesi non c’era più la “sezione aperta”, con le celle aperte otto ore al giorno e la possibilità di parlarsi nei corridoi”. Una chiusura che pesa, conclude, “e che ha colpito profondamente anche la direttrice, molto afflitta per quanto accaduto”",
    "author": "Alice Ferretti\nIl Mattino",
    "source": "Il Mattino di Padova",
    "published_date": "2026-01-29"
  },
  "https://ristretti.org/padova-il-garante-dei-detenuti-scelte-del-dap-che-cancellano-percorsi-avviati-da-anni": {
    "title": "Padova. Il Garante dei detenuti: “Scelte del Dap che cancellano percorsi avviati da anni”",
    "link": "https://ristretti.org/padova-il-garante-dei-detenuti-scelte-del-dap-che-cancellano-percorsi-avviati-da-anni",
    "content": "padovaoggi.it, 29 gennaio 2026\n“A rischio i fragili e i più anziani”. Bincoletto: “Il detenuto suicida doveva essere trasferito insieme agli altri della sezione di Alta Sicurezza che verrà declassata a Media. Nei venticinque posti in altrettante celle dove stava solo una persona previsti almeno il doppio dei detenuti. Rischio discarica sociale”. Il professor Antonio Bincoletto, garante dei detenuti per il Comune di Padova, ha appena lasciato il Due Palazzi da pochi minuti quando lo raggiungiamo al telefono. È quasi mezzogiorno, sono passate un po’ di ore dal ritrovamento del corpo esanime di un detenuto ultra settantenne che si è tolto la vita piuttosto che essere trasferito, lui insieme ad altri ventiquattro.\n“Sono tutte persone di una certa età, recluse da decenni abituati a vivere in una cella singola. Persone che in questi anni hanno fatto diverse attività e qualcuna godeva anche di permessi, il che significa che un magistrato li aveva considerati non pericolosi. Avevano fatto un percorso davvero interessante nonostante molti di loro avessero l’ergastolo”. G. M., il detenuto che si è tolto la vita questa mattina, era in carcere da 40 anni, da 18 nella sezione alta sicurezza di Padova. Detenuto per reati associativi gravi, non è mai uscito in permesso.\n“Nell’ultimo periodo però il regime di detenzione è tornato a essere ridotto, così come le attività, anche a Padova. Quando due giorni fa, di punto in bianco, è arrivato l’avviso a questi detenuti che sarebbero stati trasferiti, non tutti hanno reagito allo stesso modo”, dice con una certa amarezza Bincoletto. Come a dire che quanto accaduto non stupisce per quanto colpisca duramente. E qui arriva l’attacco al Dap.\n“Quando si considerano le persone come pacchi da spostare da un posto all’altro, non si può pensare che tutti accetteranno o reggeranno allo stesso modo questo tipo di imposizione. In particolare persone anziane, come in questo caso, con un passato pesante e la gran parte della vita spesa tra le mura di una prigione. Andare in un altro carcere vuol dire ricominciare tutto daccapo. C’è il periodo di osservazione da far passare ancora una volta. Si vanno a perdere i permessi, per quelli che ne godevano e per poter partecipare a delle attività, sempre che ci siano ci vorrà comunque altro tempo. Per una persona ultra settantenne non è affatto facile. Posso immaginare anche gli altri come la staranno vivendo”, dice riferendosi agli altri detenuti che invece sono stati trasferiti questa mattina presto. Avrebbe dovuto anche lui salire sul mezzo che lo avrebbe poi condotto nel nuovo penitenziario. Ma il tempo intercorso da che è stato avvertito dal personale del carcere di preparare le sue cose a quando sono tornati per accompagnarlo, l’uomo, G. M., si era tolto la vita. Erano circa le 7 mattina di oggi, 28 gennaio.\n“Erano due anni che non si verificavano suicidi a Padova. Si pensava che l’insieme delle attività avessero fatto da ammortizzatore a certe situazioni. La decisione del Dap, presa da un giorno all’altro, ha fatto esplodere una tensione forte in persone altamente fragili”, fa notare Bincoletto. Al che gli chiediamo cosa ne sarà dalla sezione di alta sicurezza del Due Palazzi: “Verrà declassata a media sicurezza e i venticinque posti in altrettante celle dove stava solo una persona finiranno per diventare posti dove mettercene anche tre, almeno. Così sempre più la casa di reclusione diventerà un circondariale. Di conseguenza una discarica sociale, come si dice oggi in questi casi. Ci metteranno sempre più persone con pene brevi, ammassate. E soprattutto si perderanno quei percorsi di recupero che si era dimostrato si potessero fare, all’interno del carcere”. In Italia, il principio del carcere come luogo di recupero è sancito ai massimi livelli legislativi, basandosi su pilastri fondamentali come quello che prevede che le pene non possono consistere in trattamenti contrari al senso di umanità e devono tendere alla rieducazione del condannato e al suo recupero sociale. Chiediamo a Bincoletto se si stanno tradendo questi principi: “Si sta andando in un’altra direzione”.",
    "author": null,
    "source": "Ristretti Orizzonti",
    "published_date": "2026-01-29"
  },
  "https://ristretti.org/padova-ostanel-avs-stefani-intervenga-con-urgenza-sulle-condizioni-carcerarie": {
    "title": "Padova. Ostanel (Avs): “Stefani intervenga con urgenza sulle condizioni carcerarie”",
    "link": "https://ristretti.org/padova-ostanel-avs-stefani-intervenga-con-urgenza-sulle-condizioni-carcerarie",
    "content": "padovaoggi.it, 29 gennaio 2026\n“Lo spostamento di queste persone, tra l’altro a migliaia di chilometri di distanza da Padova, metterebbe infatti fine a tutto il percorso rieducativo iniziato al Due Palazzi con il Terzo Settore, proprio il contrario di quello che la nostra Costituzione ci chiede”. Elena Ostanel, Consigliera regionale di Alleanza Verdi e Sinistra - Reti Civiche, commenta quanto accaduto dopo la decisione di trasferire venticinque detenuti nella sezione AS1 in carceri di altre città. Tutte di una certa età e con un lungo passato di carcerazione e rispettivi percorsi di recupero, seppure ergastolani. Una di queste, di fronte all’ipotesi di dovere lasciare il carcere dove è stato detenuto per ben 18 dei 40 anni a cui è stato condannato, ha deciso di togliersi la vita. Aveva 74 anni.\n“Quanto sta accadendo in queste ore alla Casa di Reclusione di Padova è gravissimo: un altro detenuto si è tolto la vita e da quanto risulta sarebbe stato coinvolto dall’annunciato trasferimento delle persone detenute di lungo corso nel circuito di alta sicurezza in Sardegna, che è inaccettabile, comunicato senza trasparenza e motivazioni. Sono vicina ai famigliari dell’uomo che ha perso la vita e sostengo il Coordinamento Carcere Due Palazzi, oggi riunito in sit-in davanti al Carcere per denunciare che progetti di rieducazione costruiti in decenni, può essere pericoloso oltre che sbagliato”, ha dichiarato Ostanel.\nLa consigliera entra nel merito di quanto accaduto al Due Palazzi: “Lo spostamento di queste persone, tra l’altro a migliaia di chilometri di distanza da Padova, metterebbe infatti fine a tutto il percorso rieducativo iniziato al Due Palazzi con il Terzo Settore, proprio il contrario di quello che la nostra Costituzione ci chiede. Inoltre, si profila una regressione trattamentale dei detenuti, esplicitamente vietata dall’ordinamento penitenziario. La situazione si fa sempre più complicata in un Carcere che, stando all’ultima relazione del Garante comunale, ha un sovraffollamento di più del 140%. Non possiamo più rimanere in silenzio”.\nDi qui la richiesta la Presidente della Regione Veneto: “Chiedo al Presidente Stefani di farsi portavoce delle istanze delle persone detenute e delle realtà del Terzo Settore davanti al Ministro della Giustizia e al Sottosegretario Ostellari. La dura realtà delle carceri va affrontata con serietà, non con scelte ingiustificate calate dall’alto. Chiederemo con urgenza un monitoraggio della situazione delle carceri venete in Quarta Commissione”, l’invito della Consigliera.",
    "author": null,
    "source": "Ristretti Orizzonti",
    "published_date": "2026-01-29"
  },
  "https://ristretti.org/padova-suicidio-al-due-palazzi-il-dolore-del-vescovo-interrotti-percorsi-umani-e-di-speranza": {
    "title": "Padova. Suicidio al Due Palazzi, il dolore del vescovo: “Interrotti percorsi umani e di speranza”",
    "link": "https://ristretti.org/padova-suicidio-al-due-palazzi-il-dolore-del-vescovo-interrotti-percorsi-umani-e-di-speranza",
    "content": "La Difesa del Popolo, 29 gennaio 2026\nUn 74enne si è tolto la vita prima del trasferimento. Mons. Cipolla: “Rispetto le istituzioni, ma qui si spezzano cammini fondamentali per chi ha pene lunghissime. Al primo posto la dignità”. È una “tragedia annunciata”, come l’hanno definita i volontari di Ristretti Orizzonti, quella consumatasi nella notte tra martedì e mercoledì al carcere Due Palazzi. Un detenuto di 74 anni, P.M., si è tolto la vita nella sua cella. In carcere da quasi quarant’anni, diciotto dei quali passati a Padova, l’uomo lavorava nel laboratorio di sartoria ed era in attesa, proprio per la mattinata di oggi, del trasferimento in un’altra struttura. Un provvedimento che rientra nello smantellamento della sezione Alta Sicurezza e che ha svuotato il reparto, interrompendo bruscamente percorsi riabilitativi pluridecennali.\nDi fronte al dramma e alla tensione che attraversa l’istituto di pena, interviene con parole nette e cariche di preoccupazione il vescovo di Padova, mons. Claudio Cipolla, che sta monitorando la situazione in stretto contatto con il cappellano don Marco Pozza. “Ho appreso e sto seguendo con particolare attenzione attraverso il cappellano la situazione di emergenza che si è venuta a creare all’interno della Casa di Reclusione Due Palazzi di Padova in queste ore, a seguito dell’improvviso trasferimento delle persone detenute del circuito Alta Sicurezza” dichiara mons. Cipolla. Il suicidio avvenuto nella notte “aggrava, appesantisce e intristisce ancora di più il clima in atto”.\nIl vescovo entra subito nel merito delle conseguenze umane di queste decisioni amministrative: “Pur rispettando le motivazioni dell’istituzione rispetto a questa decisione, non posso non prendere atto che ciò comporta l’interruzione di percorsi umani, lavorativi e spirituali fondamentali nel percorso di rieducazione e di recupero delle persone detenute”. Si tratta, ricorda il Vescovo, di persone “sulle cui spalle pesano condanne con fine pena altissimi, per molti dei quali l’ergastolo”. Detenuti per i quali “l’avere trovato nell’istituto della nostra città delle ragioni di speranza, prospettive di futuro per loro e le loro famiglie è stato l’occasione di riprendere in mano anche il proprio passato”.\nC’è anche un ricordo personale, recentissimo, nelle parole di mons. Cipolla: “Nella mia ultima visita, il giorno dell’Epifania abbiamo celebrato la Santa Messa con loro: ho visto nei loro occhi la speranza che rinasce quando i cuori si aprono alla Grazia di Dio, sempre mediata dalla presenza di qualcuno”. Una presenza che la Chiesa di Padova garantisce dal 2011 con una cappellania di circa ottanta persone.\nIl pensiero finale del vescovo va agli operatori e al senso ultimo della pena: “Sono vicino a tutto il mondo del volontariato e a tutti gli uomini e donne che lavorano con passione e dedizione nell’istituto di Padova: il bene seminato non andrà mai perduto. Mi auguro che possano sempre essere messi al primo posto la dignità delle persone e il primo obiettivo dell’esecuzione della pena, ossia la possibilità rieducativa e possibilmente il reinserimento sociale”.",
    "author": null,
    "source": "Ristretti Orizzonti",
    "published_date": "2026-01-29"
  },
  "https://ristretti.org/firenze-morto-il-detenuto-che-aveva-tentato-il-suicidio-a-sollicciano": {
    "title": "Firenze. Morto il detenuto che aveva tentato il suicidio a Sollicciano",
    "link": "https://ristretti.org/firenze-morto-il-detenuto-che-aveva-tentato-il-suicidio-a-sollicciano",
    "content": "ansa.it, 29 gennaio 2026\nEra stato portato in condizioni disperate in ospedale dove è deceduto. È deceduto ieri sera all’ospedale di Careggi il detenuto 29enne che aveva tentato di togliersi la vita nel carcere fiorentino di Sollicciano. Era stato soccorso domenica dagli agenti della penitenziaria che lo avevano trovato in cella con un lenzuolo legato al collo. Era stato portato in condizioni disperate in ambulanza al policlinico di Careggi. Poi il ricovero nel reparto di terapia intensiva del trauma center, dove è morto. Il 29enne, di origini marocchine, era stato arrestato il 2 gennaio per una rapina in un negozio di articoli sportivi nel centro storico di Firenze. Il giudice aveva convalidato l’arresto e lo aveva rimesso in libertà disponendo la misura cautelare dell’obbligo di firma.\nIl 5 gennaio, secondo quanto ricostruito, durante un controllo aveva dato in escandescenza di fronte alle richieste delle forze dell’ordine ed era stato nuovamente arrestato. Il tribunale aveva deciso l’aggravamento della misura disponendo il trasferimento in carcere. Domenica, il gesto estremo.",
    "author": null,
    "source": "Ristretti Orizzonti",
    "published_date": "2026-01-29"
  },
  "https://ristretti.org/firenze-i-familiari-del-detenuto-morto-diteci-cose-accaduto": {
    "title": "Firenze. I familiari del detenuto morto: “Diteci cos’è accaduto”",
    "link": "https://ristretti.org/firenze-i-familiari-del-detenuto-morto-diteci-cose-accaduto",
    "content": "di Stefano Brogioni\nLa Nazione, 29 gennaio 2026\nIl 29enne, domenica scorsa, si sarebbe impiccato con le lenzuola, ma i parenti non ci credono “Un giovane come lui non lo avrebbe mai fatto”. La Camera Penale: “Serve più civiltà”. “Non è possibile che si sia ucciso, lui non lo avrebbe mai fatto”. Lo urlano i familiari di A.E., il detenuto marocchino di 29 anni che domenica scorsa, secondo quanto è stato ricostruito, si sarebbe annodato le lenzuola attorno al collo. I familiari sono a Careggi, dove è stata dichiarata la morte cerebrale del 29enne: soccorso da personale della polizia penitenziaria nella sua cella, era arrivato all’ospedale, sempre domenica scorsa, in condizioni disperate.\nE con il passare delle ore, la speranza di un miracolo è andata via via diminuendo, fino alla comunicazione al fratello dell’avvio delle procedure da cui solo un miracolo consente di tornare indietro. Pur davanti al dramma, i familiari del marocchino, assistito dagli avvocati Martino Nofri e Giovanni Ristori, vogliono sapere cosa possa essergli successo in quella cella. “Era giovane, non ci pensava proprio a fare quel gesto”, ripetono.\nIl 29enne si trovava dentro in aggravamento di una misura di custodia cautelare, dopo essere stato arrestato per una rapina avvenuto in un negozio del centro di Firenze, liberato e poi finito di nuovo dietro le sbarre dopo un aggravamento della misura dell’obbligo di firma. Un episodio che, qualunque sia la corretta lettura, con tutta la sua drammaticità deve far riflettere sulle condizioni dei penitenziari e in particolare di Sollicciano. “Ancora una volta un giovane detenuto a Sollicciano si è tolto la vita impiccandosi - scrive in una nota la Camera Penale di Firenze -. E ancora una volta siamo chiamati tutti, operatori del diritto, istituzioni e persone comuni a invocare, con forza e coesione, un intervento di civiltà che assicuri il rispetto dei diritti fondamentali delle persone detenute. Dopo le parole chiediamo fatti concreti, affinché questa ennesima triste scomparsa sia veramente l’ultima”.",
    "author": "Stefano Brogioni\nLa Nazione",
    "source": "La Nazione",
    "published_date": "2026-01-29"
  },
  "https://ristretti.org/napoli-detenuto-morto-in-carcere-secondigliano-le-cause-del-decesso-in-corso-di-accertamento": {
    "title": "Napoli. Detenuto morto in carcere Secondigliano, le cause del decesso in corso di accertamento",
    "link": "https://ristretti.org/napoli-detenuto-morto-in-carcere-secondigliano-le-cause-del-decesso-in-corso-di-accertamento",
    "content": "ottopagine.it, 29 gennaio 2026\nNel pomeriggio di martedì 27 gennaio 2026, un detenuto è deceduto all’interno del Carcere di Secondigliano. A rendere pubblica la notizia, il Sindacato Autonomo della Polizia Penitenziaria (Sinappe). Questo ha segnalato l’accaduto e ha avviato un’inchiesta per chiarire con precisione le cause del decesso. La vittima al momento non è identificata. Sappiamo solo che si trovava nel reparto T1 dell’istituto penitenziario e apparteneva al circuito AS1. Si tratta di un regime di detenzione che indica un livello di sorveglianza standard per detenuti considerati non a rischio particolare. Come spesso accade in questi casi, le autorità giudiziarie e gli investigatori stanno lavorando per stabilire se il decesso sia dovuto a cause naturali come un malore improvviso oppure un’aggressione o altre circostanze. Per ora le cause non sono ancora ufficiali.\nMorto detenuto carcere di Secondigliano: le richieste sindacali\nIl Sinappe ha anche sottolineato come questa morte si inserisca in un contesto già segnato da criticità organizzative e operativi nel carcere di Secondigliano. Secondo i rappresentanti sindacali, la gestione dell’istituto presenta difficoltà legate alla carenza di personale, ai carichi di lavoro e alle relazioni sindacali compromesse. Il sindacato ha quindi chiesto un intervento immediato delle autorità competenti in particolare del Dipartimento dell’Amministrazione Penitenziaria per valutare la situazione interna alla struttura.\nLa morte di un detenuto in carcere non è un evento isolato ma qualcosa che fa emergere problemi più ampi legati alla vita carceraria in Italia. Anche se non vengono fornite informazioni dettagliate sull’identità del detenuto o sui risultati delle prime indagini, l’enfasi è posta sull’importanza di chiarire al più presto i fatti e di adottare misure concrete per prevenire ulteriori tragedie.",
    "author": null,
    "source": "Ristretti Orizzonti",
    "published_date": "2026-01-29"
  },
  "https://ristretti.org/agrigento-la-sorella-di-un-detenuto-mio-fratello-isolato-minacciato-e-senza-supporto": {
    "title": "Agrigento. La sorella di un detenuto: “Mio fratello isolato, minacciato e senza supporto”",
    "link": "https://ristretti.org/agrigento-la-sorella-di-un-detenuto-mio-fratello-isolato-minacciato-e-senza-supporto",
    "content": "di Andrea Cassaro\nagrigentonotizie.it, 29 gennaio 2026\nLa denuncia della donna alle istituzioni: “Condizioni psicologiche e igieniche critiche e nessuna risposta dalla direzione della casa circondariale”. Chiesta una verifica urgente e il trasferimento in Calabria. Il Garante regionale dei diritti dei detenuti Antonino De Lisi: “Il caso merita approfondimento”. Una lettera indirizzata a tutte le principali autorità giudiziarie e istituzionali accende i riflettori sulla situazione di un detenuto recluso nella Casa circondariale Pasquale Di Lorenzo ad Agrigento. A scriverla è R.M., sorella di un detenuto originario di Corigliano Calabro, che denuncia gravi condizioni psicologiche, fisiche e ambientali in cui l’uomo sarebbe costretto a vivere.\nLa segnalazione è stata inviata alla Procura della Repubblica di Agrigento, al Dipartimento dell’amministrazione penitenziaria, al ministero della Giustizia, al Garante nazionale dei diritti delle persone private della libertà personale, alla direzione della casa circondariale Pasquale Di Lorenzo, alla Questura di Agrigento e alla Presidenza della Repubblica.\nSecondo quanto riferito nella lettera, la sorella del detenuto avrebbe già scritto più volte alla direzione dell’istituto penitenziario di Agrigento senza ricevere alcun riscontro. “Una mancanza di risposte che - sottolinea - ha contribuito ad aggravare l’angoscia della famiglia. Durante le videochiamate settimanali - prosegue la donna - mio fratello è apparso in uno stato di forte depressione. Più volte ha espresso pensieri legati al suicidio e generati dalla condizione di isolamento e dal senso di abbandono”. Il detenuto avrebbe anche riferito di essere stato trasferito in una cella di isolamento senza una motivazione chiara e di aver subito minacce da parte di altri detenuti senza però riuscire a fornire nomi per timore di ritorsioni.\nNel documento vengono inoltre descritte condizioni igienico-sanitarie definite “gravemente compromesse”: presenza di muffa, sporcizia e infiltrazioni d’acqua dal soffitto, al punto da dover utilizzare secchi per raccogliere l’acqua. A questo si aggiunge la sospensione della partecipazione al corso di falegnameria, attività che per l’uomo - a detta della sorella - rappresentava un importante percorso di recupero personale. “La distanza geografica - aggiunge la donna - rende la situazione ancora più pesante. La sua famiglia vive in Calabria e le visite in presenza risultano quasi impossibili. Inoltre mio fratello non vede la figlia undicenne da oltre tre anni”.\nMuffa nelle celle e acqua calda a singhiozzo: cosi si vive nel carcere di Agrigento dove aumentano autolesionismo e tentativi di suicidio\nNella parte conclusiva della segnalazione, R. M. chiede con urgenza una verifica immediata delle condizioni di detenzione e di sicurezza del fratello, l’attivazione di un adeguato supporto psicologico, un’eventuale ispezione da parte del Garante nazionale dei detenuti e la valutazione di un trasferimento in Calabria per consentire un maggiore sostegno familiare.\nA fornire un primo riscontro istituzionale è il Garante regionale dei diritti dei detenuti Antonino De Lisi: “Riceviamo ogni giorno centinaia di segnalazioni - spiega - e non sempre è possibile avere immediatamente un riscontro puntuale senza l’accesso agli atti. Il ruolo del garante non è quello di un avvocato d’ufficio e non ha potere decisionale su trasferimenti o provvedimenti disciplinari. Possiamo però chiedere informazioni agli uffici competenti e intervenire sul piano del controllo delle condizioni di civiltà, vivibilità, salute e tutela dei diritti umani”.\nDe Lisi sottolinea inoltre come la genericità di alcune segnalazioni renda complesso l’intervento immediato: “Quando le denunce non indicano con precisione fatti, tempi e responsabilità, gli istituti spesso chiedono chiarimenti ulteriori. Detto questo, situazioni come quella denunciata dalla signora che riguardano isolamento, salute psicologica e condizioni materiali di detenzione rientrano pienamente nell’ambito di competenza del garante e meritano approfondimenti”. Il garante ha infine precisato che potrà fornire informazioni più dettagliate dopo aver esaminato la documentazione che riguarda il caso specifico.",
    "author": "Andrea Cassaro",
    "source": "agrigentonotizie.it",
    "published_date": "2026-01-29"
  },
  "https://ristretti.org/milano-carcere-di-opera-ancora-denunce-per-il-gelo-in-cella": {
    "title": "Milano. Carcere di Opera, ancora denunce per il gelo in cella",
    "link": "https://ristretti.org/milano-carcere-di-opera-ancora-denunce-per-il-gelo-in-cella",
    "content": "di Damiano Aliprandi\nIl Dubbio, 29 gennaio 2026\nFreddo, umidità, cure negate e isolamento affettivo: gli avvocati scrivono ai garanti e nel penitenziario cresce la tensione. Nonostante l’interrogazione parlamentare di Roberto Giachetti e la notizia ormai pubblica della situazione critica, le segnalazioni al carcere di Opera non diminuiscono, ma aumentano. Questa volta a scrivere sono gli avvocati difensori, che hanno inviato segnalazioni circostanziate al Garante dei diritti del Comune di Milano, all’associazione Antigone, al Garante Nazionale e all’onorevole Giachetti tramite l’associazione Yairaiha.\nLe lettere, che Il Dubbio ha potuto visionare, tracciano un quadro allarmante: i riscaldamenti non funzionerebbero, l’acqua calda nelle docce sarebbe assente e il livello di umidità sarebbe talmente alto che i materassi sarebbero intrisi d’acqua, cagionando forti dolori alle ossa e alle articolazioni. “I detenuti segnalano che i riscaldamenti non sono funzionanti”, si legge nelle comunicazioni. “Tale condizione di degrado è facilitata ovviamente dalle numerosissime infiltrazioni e correnti d’aria gelida che comporta una condizione inaccettabile”. Le temperature basse sarebbero rese ancora più insopportabili dall’acqua fredda, al punto che alcuni detenuti rinuncerebbero a lavarsi.\nGli avvocati denunciano anche gravi carenze nell’assistenza sanitaria. Uno dei legali ha inviato ben due solleciti per una visita medica urgente per un assistito con forti dolori al petto e formicolio al braccio sinistro, senza mai ricevere risposta e senza che il detenuto venisse visitato, pur avendola richiesta anche lui. Le condizioni strutturali e sanitarie si intrecciano con decisioni amministrative che, secondo i legali, violerebbero i principi dell’ordinamento penitenziario e costituzionale. Al centro delle proteste c’è la gestione dei rapporti con l’esterno da parte della nuova direzione che avrebbe deciso di negare gli incontri con le “terze persone” a tutti i soggetti ristretti (come la vicenda di un bambino, figlio della compagna di un detenuto), e pare che sia in procinto di revocare anche quelli già ammessi.\n“Per quanto la Direzione Carceraria abbia un potere discrezionale nell’ammettere le terze persone a svolgere colloqui”, scrivono gli avvocati, “tale discrezione si sta tramutando in un regime dittatoriale senza giustificazione”. Vi sarebbero detenuti che non hanno familiari o che li hanno molto lontani, con legami affettivi importanti con terze persone, ai quali sarebbero stati negati i colloqui senza valida ragione. Un caso particolarmente grave riguarderebbe un detenuto che starebbe facendo lo sciopero della fame da giorni perché gli sarebbe stato negato l’accesso della propria fidanzata in quanto non convivente, ma solo convivente di fatto. A un altro sarebbe stata negata l’autorizzazione a far entrare i genitori della fidanzata in quanto non legami di sangue. Quest’ultimo, quando si trovava presso la casa circondariale di Busto Arsizio, poteva vedere i genitori della fidanzata e fare regolarmente colloqui con loro, cosa che a Opera gli sarebbe stata totalmente negata.\nOltre ai dinieghi sui colloqui, sarebbero state diminuite anche le telefonate con l’esterno. Rita Bernardini, che ha visitato con altri esponenti di Nessuno tocchi Caino l’istituto milanese il 22 dicembre scorso, ha riferito di aver potuto visionare una circolare interna in cui si avvisano i detenuti che, dal 12 gennaio 2026, tutti i detenuti con figli minori di anni 10 potranno usufruire di sole due telefonate in più al mese, il che comporta una forte diminuzione delle telefonate precedentemente concesse dalla direzione in base all’articolo 2-quinquies, comma 1, del decreto-legge 30 aprile 2020, n. 28, che consente al direttore - in deroga a quanto previsto dall’articolo 39 del decreto del Presidente della Repubblica n. 230 del 2000 - di autorizzare telefonate una volta al giorno se il detenuto ha figli minori o figli maggiorenni affetti da disabilità grave.\nEmerge anche un episodio emblematico. Riguarda il rifiuto di un colloquio con un bambino domenica scorsa, nonostante l’autorizzazione precedente e la regolare partecipazione del minore anche ad attività genitore-figlio. La direzione ha motivato il diniego specificando che il minore non è figlio di sangue del detenuto e che le precedenti autorizzazioni sarebbero state rilasciate per errore. Un’altra segnalazione riguarderebbe una persona convivente con un detenuto, alla quale l’Ufficio colloqui avrebbe comunicato via email che avrebbe diritto a soli due colloqui visivi al mese, nonostante la convivenza.\nUno dei casi segnalati riguarderebbe anche un errore nell’applicazione del regime detentivo: a un detenuto sarebbe stato impedito di effettuare il colloquio telefonico con il proprio difensore, in quanto considerato erroneamente soggetto al regime previsto per i reati ostativi ex art. 4-bis O.P. L’errore materiale nel cumulo in esecuzione sarebbe stato successivamente rettificato dalla Procura di Busto Arsizio, ma sarebbe stato applicato un trattamento restrittivo non dovuto, con limitazione del diritto di difesa.\nUn altro problema riguarderebbe la mancata acquisizione di documentazione pregressa ai fini dell’osservazione. Un difensore avrebbe richiesto all’Area educativa di acquisire informazioni e documentazione già raccolte presso la Casa Circondariale di Busto Arsizio, dove un detenuto era stato sottoposto a osservazione. Nonostante la disponibilità dell’educatrice di Busto Arsizio e la trasmissione di documentazione rilevante, non risulterebbe pervenuto alcun riscontro. Inoltre, sarebbe stata richiesta con urgenza una relazione di osservazione comportamentale per un’istanza di affidamento terapeutico provvisorio, ma anche in questo caso non sarebbe pervenuta risposta, con pregiudizio per il percorso trattamentale.\n“Non è da sottolinearsi, in quanto ben noto, che le pene detentive non devono consistere in trattamenti disumani”, scrivono i legali, “ed è palese come tali condizioni siano molto lontane dal rispetto dei diritti basilari dell’essere umano (ricevere cure mediche e avere delle condizioni strutturali idonee al fine di scongiurare continue insorgenze di dolori ossei o stati febbrili a causa delle temperature eccessivamente basse)”.\nGli avvocati sottolineano come le scelte della direzione contrasterebbero con i principi della rieducazione. “Com’è noto la fondamentale opera di rieducazione trova assai aiuto nel mantenimento dei contatti con i familiari e con i legami affettivi”, si legge nelle segnalazioni. “È chiaro come tali scelte stiano portando i detenuti ad un’afflizione ingiustificata non retta da dettati legislativi. Al contrario, tali scelte causano uno stato di isolamento affettivo a tutti coloro che non hanno dei familiari vicini, o che hanno una fidanzata non convivente”.\nIl Garante dei diritti del Comune di Milano ha risposto comunicando di aver aperto un dossier e di star effettuando accertamenti. Dal Garante Nazionale e dalle altre autorità interpellate non sarebbero ancora arrivate risposte concrete. L’associazione Yairaiha scrive: “Questo ennesimo grido di dolore che arriva dal carcere di Opera riguarda non solo chi è ristretto, ma anche le famiglie e i minori coinvolti”.",
    "author": "Damiano Aliprandi\nIl Dubbio",
    "source": "Il Dubbio",
    "published_date": "2026-01-29"
  },
  "https://ristretti.org/cuneo-processo-per-le-presunte-torture-sui-detenuti-verranno-sentiti-in-aula-60-testimoni": {
    "title": "Cuneo. Processo per le presunte torture sui detenuti: verranno sentiti in aula 60 testimoni",
    "link": "https://ristretti.org/cuneo-processo-per-le-presunte-torture-sui-detenuti-verranno-sentiti-in-aula-60-testimoni",
    "content": "di Barbara Morra\nLa Stampa, 29 gennaio 2026\nÈ iniziato il processo a dieci degli agenti coinvolti, altri quattro hanno scelto l’abbreviato. È cominciato ieri, in tribunale, il processo a dieci imputati legati, a vario titolo, alle presunte torture su detenuti nel carcere Cerialdo. Gli imputati sono dieci, sui quattordici rinviati a giudizio, quelli che hanno scelto di rispondere alle accuse in dibattimento. Secondo la Procura, quattro di questi avrebbero partecipato alla ormai tristemente nota “spedizione punitiva”. Guidati dall’ispettore G.V., che ha scelto il rito abbreviato, nella notte tra il 20 e il 21 giugno 2023 si sarebbero introdotti nella cella 417 della quarta sezione del Padiglione Gesso, quello destinato ai detenuti comuni. All’interno si trovavano quattro pakistani che, poche ore prima, avevano protestato battendo le stoviglie contro le porte blindate per chiedere cure mediche per un compagno della cella 416, che lamentava forti dolori a una gamba.\nDa quel momento sarebbero iniziate le percosse, proseguite anche durante il trasferimento verso l’infermeria e nelle stanze di attesa, con calci, pugni e trascinamenti lungo le scale. Le violenze non si sarebbero fermate neppure davanti al medico e avrebbero coinvolto anche il detenuto della cella 416. Tutti e cinque i detenuti pakistani sarebbero poi stati collocati in isolamento in ambienti privi di adeguate dotazioni, nonostante le condizioni fisiche.\nL’inchiesta della Procura - L’inchiesta della Procura ha messo l’attenzione non solo sulla spedizione punitiva, ma su una serie di episodi che avrebbero visto anche due detenuti di origine nordafricana subire violenze. Per questo hanno scelto il dibattimento per affrontare le accuse di percosse e minacce anche i tre agenti accusati di aver sferrato calci e pugni e minacciato un detenuto il 19 luglio 2023. Altri due sono a processo perché avrebbero dichiarato il falso nelle loro relazioni di servizio allo scopo di coprire i colleghi. Tra gli imputati figura anche la ex comandante della polizia penitenziaria, oggi vice, E.F., coinvolta per presunta omissione di denuncia: avrebbe omesso di segnalare tempestivamente quanto avvenuto nella notte tra il 20 e il 21 giugno 2023, riferendo i fatti solo diversi giorni dopo al direttore della struttura.\nRinvio all’11 marzo - Ieri il collegio di giudici ha ascoltato le istanze preliminari di pm e avvocati e ha rinviato all’11 marzo per la prosecuzione dell’udienza filtro in cui verranno ammessi i mezzi di prova. Il processo si annuncia lungo e complesso a partire da liste testimoniali di oltre sessanta persone. Tra le parti civili costituite ci sono quattro detenuti e i garanti regionale e nazionale dei detenuti. Il 16 febbraio, invece, sono previste le prime sentenze per i quattro che hanno scelto l’abbreviato: per G.V., il pm ha chiesto tre anni e due mesi di reclusione. Un anno e sei mesi è la pena sollecitata per il medico dell’istituto, A.M., accusato di falso, omissione di referto e favoreggiamento. Un anno di reclusione è stato richiesto per due agenti imputati per falso in atto pubblico.",
    "author": "Barbara Morra\nLa Stampa",
    "source": "La Stampa",
    "published_date": "2026-01-29"
  },
  "https://ristretti.org/monza-incontri-e-laboratori-oltre-le-sbarre-gli-studenti-incontrano-i-detenuti": {
    "title": "Monza. Incontri e laboratori oltre le sbarre: gli studenti incontrano i detenuti",
    "link": "https://ristretti.org/monza-incontri-e-laboratori-oltre-le-sbarre-gli-studenti-incontrano-i-detenuti",
    "content": "di Cristina Bertolini\nIl Giorno, 29 gennaio 2026\nLiceo Carlo Porta e Provincia di Monza e Brianza insieme per il progetto “Incontro con il Carcere”. È un progetto pilota per creare un’alleanza educativa con il territorio, in particolare con la Provincia, con il carcere di Bollate e con la società Armonia senza confini di Milano. Il progetto vede coinvolta la classe 4GS (22 studenti), liceo delle Scienze umane opzione economico-sociale, per la sperimentazione: l’obiettivo è estendere poi l’iniziativa a tutti gli indirizzi. In queste settimane gli educatori presenteranno il progetto agli studenti, ai docenti e alle loro famiglie. Formatori e detenuti proporranno alla classe incontri e laboratori didattici.\nA seguire, nel carcere a Bollate, i formatori e i detenuti coinvolgeranno gli studenti parlando della loro esperienza. I ragazzi potranno pranzare al ristorante del carcere “In galera”, un’esperienza suggestiva e singolare. Tornati a scuola, studenti, formatori e docenti si incontreranno per riflettere sull’esperienza vissuta, sotto la guida della professoressa Alessandra Pacchioni (Diritto e Economia), referente del progetto che terminerà a maggio. “Il patrocinio della Provincia a un progetto come “Incontro col Carcere” - commenta il presidente Luca Santambrogio - conferma il nostro impegno nel sostenere, insieme alle scuole del territorio, percorsi educativi capaci di ampliare lo sguardo degli studenti e di rafforzarne il senso civico”. Il liceo statale Carlo Porta di Monza propone un’offerta formativa variegata, orientata alla crescita personale e civile degli studenti. Tante le iniziative in programma. Per le classi quinte del liceo economico sociale appuntamento il 12 febbraio con Luciana Lamorgese sul tema della sicurezza e dei diritti di libertà, nell’ambito del progetto Peses dell’Università Cattolica. Le classi quarte, invece, partecipano al percorso di educazione finanziaria “I giochi della Banca” con Banca Etica. Le terze sono coinvolte in un incontro promosso da Fidapa Bpw Italy sulla parità salariale di genere e l’educazione finanziaria, mentre per le classi seconde e prime sono in programma incontri su affettività, sessualità, intelligenza emotiva e prevenzione di bullismo e cyberbullismo.",
    "author": "Cristina Bertolini\nIl Giorno",
    "source": "Il Giorno",
    "published_date": "2026-01-29"
  },
  "https://ristretti.org/catania-i-giovani-detenuti-puliscono-la-villa-pacini": {
    "title": "Catania. I giovani detenuti puliscono la Villa Pacini",
    "link": "https://ristretti.org/catania-i-giovani-detenuti-puliscono-la-villa-pacini",
    "content": "di Leandro Perrotta\nLa Sicilia, 29 gennaio 2026\nNato da un’intesa tra Prefettura, Comune, Gema, Ufficio Servizio sociale e Tribunale per i minorenni Il presidente Di Bella: “Per loro non si tratta solamente di giustizia riparativa, ma anche di un possibile sbocco lavorativo”. “Sono molto contento di partecipare a questo progetto e dare un contributo alla città per farla diventare più bella”. A dirlo è uno dei giovani sottoposti a procedimenti penali che, ieri mattina, ha iniziato la sua attività a villa Pacini come operatore ecologico. Si tratta di un progetto frutto di un protocollo d’intesa siglato a dicembre dalla Prefettura, dall’Assessorato comunale all’Ecologia, dall’Autorità giudiziaria minorile, dall’Ufficio di Servizio sociale per i minorenni (Ussm) e dall’Università di Catania con il coinvolgimento operativo di Gema Spa.\nPresente all’appuntamento anche Roberto Di Bella, presidente del Tribunale per i minorenni: “È una iniziativa molto importante di giustizia riparativa, i ragazzi dell’area penale avranno possibilità di accedere a varie esperienze significative ed educative. Sono ragazzi - spiega Di Bella - che vengono da quartieri della città isolati, ed è un modo per loro di vivere la città. E spero sempre che, come già avvenuto in passato col consorzio Gema, ci possa essere un inserimento lavorativo”.\nCome spiegato dal vicesindaco di Catania, e assessore all’Ecologia Massimo Pesce, l’iniziativa serve “A promuovere la cultura della sostenibilità ambientale e sociale nei confronti dei minori e dei giovani adulti, favorendo al contempo l’integrazione tra giovani provenienti da differenti contesti socio culturali con la partecipazione delle scuole, del mondo dell’associazionismo giovanile e ambientalista e dei Centri di aggregazione”. E soprattutto “sarà un’attività che continuerà: i ragazzi ogni giorno, in base naturalmente agli impegni scolastici e di altro tipo che hanno, andranno a fare questo servizio nelle zone turistiche della città, da via Etnea a via Crociferi passando per il Castello Ursino”.\nIn alto due dei giovani sottoposti a procedimenti penali che, ieri mattina, hanno effettuato lo spazzamento a Villa Pacini. A sinistra Roberta Montalto (Ussm), Roberto Di Bella (presidente Tribunale minori), Massimo Pesce (vicesindaco) e gli operatori delle cooperative coinvolte.\nAl termine del percorso i giovani riceveranno anche un attestato. Questo, come spiega Roberta Montalto, direttrice dell’Ussm, “gli darà la possibilità di accedere a varie offerte di lavoro. Ma la finalità prioritaria è che loro si sentano protagonisti per rendere più bella la città. Un’attività elaborata insieme a loro, non è imposta e che non si limita a tenere più pulita la città. Infatti collabora anche l’Università di Catania, che consentirà ai ragazzi di fare visite guidate anche per conoscere il valore storico dei luoghi in cui andranno ad operare”.\nDi Bella inserisce poi queste attività anche in un contesto più ampio relativo alla condizione dei minori in città. Il magistrato, noto come ideatore del modello “Liberi di scegliere”, che prevede una presa in carico del minore ma anche del nucleo familiare “per uscire da contesti permeati dai fenomeni mafiosi”, come spiega. Un modello già sperimentato con successo in Calabria prima che a Catania. E che vede un’attenzione particolare al problema minorile in città. Anche quando si tratta di scelte criticate, come avvenuto nei giorni scorsi a San Cristoforo relativamente alla spesa dei fondi del cosiddetto “decreto Caivano”. “Dobbiamo guardare il lato positivo: questi fondi, grazie all’attenzione del governo, sono arrivati in città, e non altrove. E tutto nasce dalle attività che si stanno facendo con Comune, Osservatorio prefettizio sui minori e con lo stesso Tribunale per i minorenni. Invito ad andare oltre le scelte se costruire una scuola o fare altro. Il disagio minorile è la genesi di tutti i problemi della città, non solo del malcostume, ma anche della criminalità comune e di quella organizzata. Dopo decenni di disattenzione si stanno dando opportunità a ragazzi che purtroppo non ne hanno avute”.\nInsieme ai ragazzi ci sono anche gli operatori di tre cooperative sociali: Airone, Comunità dei Giovani 2020 e Marianella Garcia. E proprio Salvo Filippello, coordinatore dell’attività per Marianella, spiega: “Potrebbero sembrare frasi di circostanza quelle dette oggi dai ragazzi ma per loro è davvero un’esperienza unica per allargare gli orizzonti sulla città”",
    "author": "Leandro Perrotta\nLa Sicilia",
    "source": "La Sicilia",
    "published_date": "2026-01-29"
  },
  "https://ristretti.org/libri-se-fioriscono-le-spine-in-un-carcere-quando-la-sofferenza-porta-alla-verita": {
    "title": "Libri. “Se fioriscono le spine” in un carcere. Quando la sofferenza porta alla verità",
    "link": "https://ristretti.org/libri-se-fioriscono-le-spine-in-un-carcere-quando-la-sofferenza-porta-alla-verita",
    "content": "di Francesco Petrelli*\nAvvenire, 29 gennaio 2026\nNell’ossimoro nascosto dentro il titolo - “Se fioriscono le spine” - sta la chiave di un romanzo che perlustra il mondo chiuso e privo di speranza del delitto, della colpa e della pena. Il mondo carcerario vi è descritto in tutta la sua ingenua miseria, come un universo claustrofobico e privo di luce segnato dalla coazione a ripetere dei detenuti e dei detenenti. Ne conosce bene le cadenze ossessive l’Autore. Trattandosi di Glauco Giostra, professore emerito di procedura penale, che a quel mondo devastato e devastante ha dedicato gran parte dei suoi studi e della sua passione riformatrice. Suo il coordinamento di quegli Stati Generali dell’esecuzione penale che ci avevano, per un tratto della non più recente storia di questo Paese, illuso della emendabilità di quel sistema.\nAssieme ad Antonio, meccanico segnato dalla testimonianza di una devastante esperienza di violenza familiare, si accompagnano giovani dai soprannomi bizzarri e pittoreschi segnati da una comune estrazione periferica e da una marginalità del sentire. Vivendo tutti, più o meno nobilmente, di reati predatori, entrano ed escono dal carcere. Lo fanno con una semplicità esemplare e violenta, fatta di plumbee ore d’aria, di oscene sottomissioni, di inutili attese di una liberazione che servirà solo da condizione per una ricaduta, come se ogni abbrutimento ed ogni vizio, ogni fine pena e ogni arresto, fosse il dente di una ruota alla cui presa è impossibile sfuggire.\nIn quel crepuscolo della ragione che ombreggia i giorni nostri, alla evidenza positivistica delle radici del delitto, non corrisponde più l’evidenza del possibile rimedio. C’è invece il suicidio del giovane palestinese a raccontare come entro il carcere, accanto alla legge del più forte, per simmetria, c’è sempre fatalmente quella del più debole che soccombe. Si attende solo che qualche granello di umanità inceppi l’ingranaggio di quella ruota, che la coazione a ripetere inciampi nella compassione di un agente di custodia, o nella lungimiranza di una direttrice.\nNe viene fuori un triste ma saggio epilogo, che tutto ciò che di buono nasce dentro quelle mura, vive e cresce in qualche modo contro e nonostante quella istituzione. Non è il carcere a salvare Antonio ma l’inanellarsi di occasioni straordinarie, l’incontro - reciprocamente salvifico - con una donna, vittima di una rapina, che segnerà definitivamente il suo destino. La riconoscenza, poi mutata in altro, gli aprirà le porte del carcere e poi di una vera, difficile riabilitazione. Fino a varcare ancora la porta del carcere da avvocato difensore.\nMa un dente di quella stessa ruota che l’aveva tratto via dalla sofferenza lo ghermirà ancora una volta, strappandogli proprio l’amore della donna che lo aveva salvato, gettandolo nella disperazione più profonda. L’Autore chiude con un’altra metafora, quella della corda che da mezzo predisposto per finire una vita oramai priva di senso, si trasforma nella corda di un’altalena per la figlia della donna amata, il cui sorriso di bambina tornerà forse a illuminare il futuro di Antonio. Il messaggio che dalle spine può nascere un fiore, non è una facile metafora della sofferenza come mezzo di salvazione, ma piuttosto la dura constatazione che il dolore della vita è spesso l’unico mezzo che ci consente di cogliere la verità più profonda delle nostre esistenze, al di là dell’illusione dei giorni.\n*Presidente dell’Unione delle Camere Penali Italiane (Ucpi)",
    "author": "Francesco Petrelli",
    "source": "Avvenire",
    "published_date": "2026-01-29"
  },
  "https://ristretti.org/libri-il-ventunante-la-cella-si-apre-lo-stigma-resta": {
    "title": "Libri. “Il Ventunante, la cella si apre lo stigma resta”",
    "link": "https://ristretti.org/libri-il-ventunante-la-cella-si-apre-lo-stigma-resta",
    "content": "di Paola D’Amico\nCorriere della Sera, 29 gennaio 2026\nUn libro fotografico nato dall’incontro tra un ex poliziotto e un detenuto e una mostra itinerante raccontano le difficoltà vissute da chi cerca riscatto dopo aver scontato la pena. Venerdì 30 gennaio un convegno a Palazzo Reale. Sarà presentato a Palazzo Reale di Milano, venerdì 30 gennaio, “Il Ventunante, la cella si apre lo stigma resta”, una fanzine, un piccolo libro che raccoglie foto e testi, interviste e memorie tratte dal diario di un detenuto, che sarà lo spunto per tenere acceso il dibattito rispetto alla dimensione del carcere e alle progettualità necessarie se vogliamo restituire al carcere una nuova funzione concreta.\nIl convegno promosso dalla Sottocommissione carcere, pene, restrizioni e giustizia del territorio, al quale parteciperanno tra gli altri Luigi Pagano, Garante carceri Regione Lombardia, Fabio Romano, presidente della associazione Incontro e Presenza, Alessia Villa, presidente della commissione speciale “Situazione carceraria in Lombardia”, e l’avvocato Luca Del Bue, presidente dell’impresa sociale Mitiga, è l’anticamera di una mostra fotografica itinerante (foto di Michele Maggi).\nLibro e mostra sono il risultato di un lavoro di due anni nato dall’incontro di un ex ispettore di Polizia e un ex detenuto. Il primo, Michele Maggi, da poco pensionato diventa fotoreporter e decide di realizzare una inchiesta sulle realtà lavorative che satellitano attorno al mondo del carcere e che, talvolta, speculano attorno a persone private delle libertà. Maggi, però, nel carcere di Bollate incappa in “Mitiga”, la prima (e unica al momento) impresa creata nel 2018 da detenuti per detenuti, una impresa sociale nata per favorire il loro reinserimento lavorativo. L’ha fondata Vincenzo Di Cuonzo.\nE da questo incontro, la ricerca del fotoreporter prende un’altra piega. “A 27 anni sono stato condannato per narcotraffico, sono fuggito in Spagna e mi hanno arrestato nel 2006 quando ormai mi ero rifatto una vita. Ho incontrato Maggi - racconta Di Cuonzo - quando ero in art.21, uscivo per lavorare durante il giorno e rientravo in carcere la sera. Da maggio sono in affidamento, sono fuori dal carcere e ho solo l’obbligo di stare in casa dalle 23 alle 7. Mitiga l’ho creata ero in carcere, l’obiettivo è aiutare i detenuti a trovare lavoro ma abbattere lo stigma e il pregiudizio che non ti abbandonano anche quando hai scontato la pena”.\nContro i pregiudizi - Maggi, invece, supera i pregiudizi. “Diventiamo amici, mi dice - continua Di Cuonzo - voglio raccontare la tua storia. Io uscivo alla mattina dal carcere per rientrare la sera, lui mi seguiva e così ha riportato uno spaccato che riporta le vere difficoltà di una persona privata della libertà, testimonia le difficoltà che chi è in una condizione detentiva deve affrontare”. Mitiga opera come un’agenzia interinale per i detenuti stessi e sensibilizza la società contro i pregiudizi verso chi ha commesso reati, basandosi su un modello di lavoro etico e socialmente utile. Fornisce servizi (formazione, manodopera) ad altre aziende, creando lavoro dentro e fuori dal carcere. Offre percorsi di crescita e integrazione sociale attraverso il lavoro, valorizzando le capacità dei detenuti. Organizza corsi di formazione mirati alle esigenze delle imprese e alle attitudini dei detenuti. Lavora anche per cambiare la percezione della società nei confronti dei detenuti, superando stereotipi e pregiudizi. Le persone in semi-libertà in Italia sono circa 1500. Di queste, più di 600 sono a Bollate. Attualmente le persone detenute coinvolte sono circa 15. E, tra l’hinterland di Milano e Pavia, in 8 hanno ottenuto un contratto a tempo indeterminato in vari settori: da quello meccanico, a quello elettrico, a quello agroalimentare. In generale, meno di 16 mila detenuti lavorano per il carcere. E mentre il 70% di chi esce dal carcere compie nuovamente un reato, è noto che la percentuale si abbassa per chi ha svolto attività lavorative durante il periodo di detenzione.",
    "author": null,
    "source": "Corriere della Sera",
    "published_date": "2026-01-29"
  },
  "https://ristretti.org/cinema-le-farfalle-della-giudecca-il-viaggio-delle-detenute-verso-un-reinserimento-virtuoso": {
    "title": "Cinema. “Le farfalle della Giudecca”, il viaggio delle detenute verso un reinserimento virtuoso",
    "link": "https://ristretti.org/cinema-le-farfalle-della-giudecca-il-viaggio-delle-detenute-verso-un-reinserimento-virtuoso",
    "content": "di Camilla Curcio\nIl Sole 24 Ore, 29 gennaio 2026\nIl documentario, che sarà proiettato oggi alle 19 al multisala Rossini di Venezia, racconta la vita quotidiana delle ospiti del carcere. E accende i riflettori sul valore del lavoro nel reintegro in società, Storie di donne che iniziano a costruirsi o a ricostruirsi tra le mura di un carcere. Come piccoli bruchi pronti a diventare farfalle e a spiccare il volo verso una vita di nuovi orizzonti, di obiettivi da rincorrere e sogni da realizzare. Si incastrano come i pezzi di un grande puzzle i racconti delle detenute al centro de “Le farfalle della Giudecca”, il documentario firmato da Rosa Galantino e Luigi Ceccarelli (con la voce narrante di Ottavia Piccolo) che, giovedì 29 gennaio alle 19, ritorna a Venezia con una proiezione speciale al multisala Rossini, nel cartellone de “Le Città in festa”. Tra gli invitati l’avvocatessa Giorgia Pea, consigliera comunale, la direttrice del carcere Maurizia Campobasso e due ospiti della casa di reclusione che hanno preso parte al progetto.\nUn modello virtuoso - Realizzato con il patrocinio del ministero della Giustizia, del Dicastero per la cultura e l’educazione del Vaticano, del Patriarcato di Venezia, del Comune e di centri, fondazioni e associazioni tra cui Antigone, il docufilm - proiettato in prima nazionale durante l’82esima Mostra del cinema di Venezia - si propone di raccontare e ripercorrere le vite di un gruppo di detenute all’indomani della visita di Papa Francesco che, il 29 aprile 2024, atterrava all’istituto penitenziario femminile per visitare lo spazio espositivo della Biennale vaticana installato proprio nella vecchia cappella sconsacrata. “Il documentario è nato con uno scopo preciso: mostrare una dimensione virtuosa come quella della casa di reclusione femminile della Giudecca”, spiega Maurizia Campobasso, direttrice del carcere. “Una realtà speciale, prima di tutto, per la solidarietà e l’empatia che da sempre i cittadini mostrano nei confronti del penitenziario, accogliendolo senza mai rinnegarlo, facendone un motivo d’orgoglio. E poi per le tante opportunità offerte alle detenute, tra laboratori e percorsi di formazione professionale a tutto tondo”.\nPerché il lavoro è una delle grandi leve su cui il carcere veneziano da sempre punta per strutturare i percorsi di reinserimento sociale delle detenute. Che, proprio grazie ai progetti di supporto, educazione, formazione e impiego al lavoro nati dalla collaborazione con associazioni diverse, hanno avuto modo di misurarsi con un caleidoscopio di mestieri. E così, come mostra anche il documentario, alcune si sono ritrovate nei panni di guide della Biennale o responsabili di un servizio di lavanderia e stireria che serve i migliori alberghi della città. Altre ancora, invece, hanno iniziato a lavorare in una sartoria che cura sfilate e look per le madrine del Festival del cinema, tra i banconi di una cereria artistica, in un reparto di cosmetica e addirittura in un orto che vende i suoi prodotti all’esterno del carcere. Insomma, la narrazione autentica di una quotidianità che prova a trovare la sua cifra di normalità in un perimetro dove la routine, spesso, salva dalla solitudine. Senza però edulcorare gli aspetti più complicati dell’esperienza. E provando a sradicare i pregiudizi.\n“Credo sia importante trasmettere un messaggio vero, mai troppo filtrato. Va bene accendere i riflettori sui percorsi virtuosi di risocializzazione attivati in carcere ma occorre anche mostrare come la reclusione sia un momento complicato perché perdere la libertà non è semplice, così come non è semplice trovare una sintonia con persone diverse e con bagagli altrettanto pesanti”, aggiunge Campobasso. “È importante mostrare proprio questa duplicità: da un lato la difficoltà di condividere la libertà che resta, dall’altra la capacità di usare quel residuo di libertà per riscattarsi emotivamente e provare a immaginare un futuro lontano dall’illecito”.\nUn futuro che, spesso, trova un trampolino di lancio nelle convenzioni che la Giudecca stringe con associazioni, cooperative di vario tipo, Dipartimento dell’amministrazione penitenziaria, Provveditorato regionale e Regione. E che, grazie all’attivazione di bandi, rintracciano in carcere il terreno fertile per uno scambio win-win. “Riescono a trovare qui i locali gratuiti dove poter svolgere le attività in programma in cambio di formazione delle detenute”, evidenzia la direttrice. “A volte si tratta proprio di percorsi qualificati che portano poi, spesso, a un contratto a tempo indeterminato. Altre volte aiutano a gettare le basi per imparare una professione. Un’opportunità che si rivolge tanto alle detenute che possono uscire fuori dalla stanza di pernottamento per coprire i turni di lavoro fuori tanto a chi, scontata la pena, viene scarcerata e ha intenzione di proseguire in un solco già tracciato”.\nAd aiutare le ragazze a imboccare il percorso giusto i funzionari dell’area giuridico-pedagogica e gli esperti ex articolo 80 (psicologi o criminologi) che, provando a conoscerle e a seguirle giorno per giorno, cercano di scoprirne passioni, inclinazioni, aspirazioni. “Si crea così un progetto individualizzato, che parte proprio dalle loro ambizioni ed esperienze precedenti. Ed è questo l’aspetto più sfidante: far scoprire loro talenti che fino a quel momento non sapevano di avere o non avevano mai avuto modo di toccare con mano fuori dalla reclusione”.\nMa non è tutto. Perché il reintegro in società, oltre che dal lavoro, passa anche dalla scuola. E dalle aule della Giudecca che, come si vede nel documentario, per alcune segnano una prima volta sui banchi. Secondo Campobasso, “bisogna calare il prodotto offerto sulla singola realtà. Ad esempio, nel caso di detenute straniere, mettere al primo posto l’insegnamento della lingua italiana, in modo da aiutarle a farsi capire e a capire gli altri”. Gli insegnanti, quindi, devono impegnarsi a mettere in piedi programmi personalizzati e spingere la partecipazione anche a progetti che vadano oltre i libri e il lavoro. “Qui in carcere la scuola non può essere solo un semplice trasferimento di nozioni ma deve diventare il luogo in cui si insegna alle detenute a essere costanti, a porsi degli obiettivi, a rispettare le regole e a trovare la concentrazione”.\nSe l’esperienza del carcere, per sua natura o per una situazione familiare già di per sé difficile, porta inevitabilmente a dover fare i conti con la solitudine, talvolta però le mura di un istituto di pena favoriscono incontri che consolano. E rimangono. Fino a essere raccontati tra le scene di un film sulla propria vita. “Nasce una vera e propria solidarietà tra le detenute”, sottolinea la direttrice, “soprattutto tra quelle più grandi d’età, che hanno anche un certo istinto materno, e le più giovani, che in loro trovano protezione. Toccano, in un certo senso, con mano la chance di poter essere considerate davvero e di meritare affetto”.\nE in questo spazio sicuro, poi, capiscono anche come emanciparsi senza perdersi. “La donna ha un approccio particolare alla carcerazione: tende a non perdere la propria dignità, anche in termini di femminilità”, conclude Campobasso. “Continuare a prendersi cura di sé in un momento così delicato penso sia sintomatico di un terreno fertile su cui poter seminare valori e prospettive diversi. Senza abbandonarsi all’idea di un destino che non si può cambiare”.\nSe le voci delle detenute sono lo scheletro del documentario, negli spazi di un racconto che mette sempre al centro la persona si innestano anche quelle delle figure femminili che, nel carcere della Giudecca, lavorano e che aiutano a renderlo esempio di gestione detentiva costruttiva: dalle agenti di polizia penitenziaria alle volontarie, passando per le insegnanti, le amministratrici e le responsabili delle cooperative.",
    "author": "Camilla Curcio\nIl Sole",
    "source": "Ristretti Orizzonti",
    "published_date": "2026-01-29"
  },
  "https://ristretti.org/la-democrazia-sotto-assedio": {
    "title": "La democrazia sotto assedio",
    "link": "https://ristretti.org/la-democrazia-sotto-assedio",
    "content": "di Mauro Magatti\nCorriere della Sera, 29 gennaio 2026\nI social media hanno usato la “parola” non per convincere ma per mobilitare. Con l’IA l’informazione può essere “manipolazione”. All’indomani del 1989 la democrazia liberale è apparsa come la forma politica destinata ad affermarsi su scala planetaria. L’idea della “fine della storia” esprimeva questa fiducia: pur tra conflitti e ritardi, il mondo si sarebbe progressivamente allineato a un modello fondato su elezioni libere, diritti individuali, Stato di diritto. Oggi, a distanza di poco più di trent’anni, lo scenario appare capovolto. La democrazia si percepisce non più come destino, ma come eccezione sotto assedio. Non solo è sfidata dall’esterno da regimi autoritari sempre più assertivi, ma sembra erodersi dall’interno, perdendo presa, legittimità, capacità di orientare il futuro. Dove il calo nei tassi di partecipazione al voto (nelle recenti regionali italiane è sceso sotto il 45%) è l’indicatore più evidente della crisi.\nChe cosa sta succedendo? Tutta la monumentale opera di Jürgen Habermas, il più importante filosofo tedesco degli ultimi decenni, insiste su un punto: al di là delle regole giuridiche e della divisione dei poteri, la democrazia si è storicamente sviluppata come portato di lungo periodo dell’invenzione della stampa. È stata infatti la diffusione dei giornali, dei pamphlet, dei libri che ha reso possibile la nascita della sfera pubblica: uno spazio intermedio tra Stato e società in cui cittadini formalmente uguali potevano informarsi, discutere, formarsi un’opinione.\nD’altronde l’istituzione simbolo della democrazia - il Parlamento - è il luogo in cui si parla, si argomenta, si cerca un accordo attraverso la parola. La legittimità democratica non deriva solo dal voto, ma dal fatto che le decisioni sono il risultato di un processo discorsivo, in cui ragioni diverse si confrontano pubblicamente.\nQuesta architettura comunicativa è sopravvissuta, pur con qualche fatica, all’epoca televisiva. Ma oggi essa è profondamente scossa dal digitale. Nel nuovo ambiente tecnologico, la capacità della parola di costruire consenso si va progressivamente indebolendo. I social media hanno segnato una prima rottura: la sfera pubblica si è frammentata in una molteplicità di micro-spazi, spesso chiusi, polarizzati, dominati da logiche emotive più che argomentative. L’attenzione è diventata una risorsa scarsa, contesa da messaggi brevi, semplificati, aggressivi. In questo contesto, la parola non serve più tanto a convincere quanto a mobilitare, a rafforzare identità già date, a suscitare reazioni immediate.\nAdesso, con l’intelligenza artificiale, siamo entrati in una fase nuova. Il problema non riguarda più solo la qualità del dibattito pubblico, ma il modo in cui produciamo, validiamo e condividiamo la conoscenza. Quando testi, immagini, argomentazioni possono essere generati automaticamente, in quantità illimitata e con un alto grado di verosimiglianza, diventa sempre più difficile distinguere tra informazione e manipolazione, tra sapere fondato e simulazione. Più radicalmente, la parola perde il suo legame con un soggetto responsabile e con un’esperienza condivisa del mondo. Il rischio non è solo la disinformazione, ma una più generale erosione della fiducia cognitiva, condizione necessaria per la deliberazione democratica.\nSiamo in un tempo in cui la profezia di Leibniz - “verrà un tempo in cui, invece di discutere, diremo: calcoliamo” - sembra davvero a portata di mano. Anche se gli esiti sono diversi da quelli attesi. Secondo il filosofo tedesco, il progresso avrebbe un giorno permesso di risolvere le controversie riducendole a problemi di calcolo. In effetti, l’eccesso di opinioni, narrazioni, emozioni che rende la discussione sempre più sterile viene oggi ricomposto affidando le decisioni a modelli, algoritmi, sistemi di ottimizzazione che promettono efficienza e neutralità. Non si discute più perché discutere appare inutile o troppo costoso; si “calcola” perché il calcolo sembra l’unico modo per risolvere le controversie e governare la complessità.\nCosì, la vittoria dell’algoritmo convive con il crescente caos comunicativo che svuota ogni giorno di più la stessa democrazia. Creare un consenso minimamente stabile è sempre più difficile. Di fronte a tutto questo è necessario porsi la domanda: può la democrazia sopravvivere al tempo della comunicazione digitale? Al di là delle minacce esterne - autoritarismi, conflitti geopolitici, pressioni economiche - è questa la prima sfida da vincere. Non possiamo più dare per scontate le condizioni simboliche e comunicative su cui si regge la democrazia: un linguaggio condiviso, un minimo consenso sui fatti, la disponibilità ad ascoltare ragioni diverse. Ma senza una parola che abbia il potere di legare, di orientare, di generare senso comune, le istituzioni democratiche diventano gusci formali, esposti alla sfiducia e alla disaffezione.\nNon sono questioni di poco conto. In gioco c’è il nostro modello politico e la capacità delle nostre società di continuare a governarsi attraverso la parola, anziché finire in balia del rumore, del calcolo o dell’odio.",
    "author": "Mauro Magatti\nCorriere",
    "source": "Corriere della Sera",
    "published_date": "2026-01-29"
  },
  "https://ristretti.org/rapporto-sullo-stato-dei-diritti-in-italia-presentato-dallassociazione-a-buon-diritto": {
    "title": "“Rapporto sullo stato dei diritti in Italia”, presentato dall’associazione A Buon Diritto",
    "link": "https://ristretti.org/rapporto-sullo-stato-dei-diritti-in-italia-presentato-dallassociazione-a-buon-diritto",
    "content": "di Angela Stella\nL’Unità, 29 gennaio 2026\nDalla salute alla casa, dalla libertà di stampa e di manifestazione ai diritti delle minoranze. Manconi: “Emerge l’immagine di un Paese in cui la compressione dei diritti viene normalizzata, spesso in nome della sicurezza o dell’emergenza. Serve un cambio. È stato presentato ieri nella Sala Stampa della Camera dei Deputati a Palazzo Montecitorio, il Rapporto sullo stato dei diritti in Italia, realizzato da A Buon Diritto grazie al sostegno dell’Otto per mille Valdese. L’analisi restituisce un quadro profondamente critico dello stato dei diritti fondamentali nel nostro Paese. Alcuni dati risultano particolarmente emblematici, fotografando un Paese in cui, ad esempio, la libertà di stampa scivola al 49° posto mondiale, come stimato da Reporters Sans Frontières.\nSu questo pesano diversi fattori. Innanzitutto il decreto legislativo 10 dicembre 2024 che, modificando l’art. 114 c.p.p., ha introdotto un divieto generalizzato di pubblicazione delle ordinanze applicative di misure cautelari personali fino alla conclusione delle indagini preliminari o dell’udienza preliminare. Tale intervento si legge nel rapporto “solleva forti criticità, poiché limita il diritto di cronaca e rischia paradossalmente di danneggiare lo stesso indagato, affidando alla parafrasi giornalistica - e non al testo del giudice - la rappresentazione dei fatti”. Parallelamente, la legge n. 80 del 2025 “ha irrigidito il trattamento sanzionatorio del dissenso, introducendo pene più severe per proteste e blocchi stradali e il principio di punibilità della resistenza passiva”.\nIl capitolo dedicato ai profughi e ai richiedenti asilo descrive anch’esso “un quadro di progressiva restrizione dell’accesso alla protezione internazionale, nel quale le garanzie previste dal diritto europeo e internazionale risultano sempre più indebolite”. Un elemento particolarmente critico è rappresentato dall’attuazione del Protocollo Italia-Albania, operativo nel corso del 2025: nel Centro di permanenza per il rimpatrio di Gjader, tra aprile e ottobre 2025, circa il 70% dei provvedimenti di trattenimento non è stato convalidato dall’autorità giudiziaria, segnalando una sistematica carenza dei presupposti di legge. Il capitolo dedicato alle migrazioni e all’integrazione evidenzia un arretramento strutturale delle politiche inclusive e una crescente centralità degli strumenti di controllo e trattenimento. Il Rapporto segnala come questa impostazione incida direttamente sulla condizione giuridica delle persone migranti, producendo una precarietà prolungata che ostacola l’accesso al lavoro, ai servizi e alla partecipazione sociale. Manca ancora una riforma della legge sulla cittadinanza.\nEd ancora: il capitolo sui diritti delle persone Lgbtqia+ evidenzia una persistente condizione di vuoto normativo e informativo che incide direttamente sulla effettività delle tutele. Secondo il Rainbow Report ILGA-Europe 2024, l’Italia si colloca al 35° posto su 49 Paesi europei, con un livello di riconoscimento dei diritti pari al 24,41%, nettamente inferiore alla media UE. Il Rapporto segnala l’assenza di una legislazione organica contro le discriminazioni e i crimini d’odio basati su orientamento sessuale e identità di genere, nonché la mancanza di strumenti di prevenzione adeguati. Il capitolo sui prigionieri descrive una situazione di crisi strutturale del sistema penitenziario, segnata da sovraffollamento cronico e condizioni di vita incompatibili con la funzione rieducativa della pena. Al 30 novembre 2025, le persone detenute negli istituti penitenziari italiani erano 63.868, a fronte di una capienza regolamentare di 51.275 posti, con un tasso di sovraffollamento pari al 138,5%. A ciò si aggiunge che quasi una persona su dieci rinuncia alle cure e il 94,5% dei comuni è esposto a rischio idrogeologico.\nL’istruzione diventa sempre più selettiva e diseguale, i salari reali continuano è stato un anno in cui la maggioranza di governo è intervenuta attraverso la decretazione d’urgenza con norme che compromettono sempre di più la possibilità di manifestare liberamente il dissenso. “È da oltre dieci anni che realizziamo il monitoraggio dello stato di salute dei diritti sociali e di quelli soggettivi nel nostro paese. Nel biennio 2016-2017 sono state riconosciute importanti garanzie di libertà (le unioni civili, il testamento biologico e la legge contro la tortura) ma da allora i diritti della persona hanno conosciuto un periodo di oscuramento.\nPer quanto riguarda lo stato attuale dei diritti in Italia, un solo dato: un italiano su dieci rinuncia alle cure a causa delle liste d’attesa e dei costi esorbitanti”, ha dichiarato Luigi Manconi, presidente di A Buon Diritto. “Questo dato, da solo, racconta l’erosione dei diritti fondamentali: quando un diritto come l’accesso alla salute risulta compromesso, il principio di uguaglianza viene svuotato. Ma la rinuncia alle cure è solo uno dei segnali di un arretramento più ampio che riguarda la libertà di informazione, il diritto di manifestare dissenso, le condizioni di vita in carcere, la tutela delle minoranze e di categorie discriminate, dalle donne alle persone con disabilità, dai minori alle persone migranti. Il Rapporto restituisce l’immagine di un Paese in cui la compressione dei diritti viene normalizzata, spesso in nome della sicurezza o dell’emergenza. Di fronte a questo quadro, il rapporto non mette solo in evidenza i dati ma denuncia l’urgenza cambiare al più presto paradigma ricordando che i diritti non sono concessioni revocabili, ma il fondamento stesso della democrazia”.",
    "author": "Angela Stella",
    "source": "Su questo pesano diversi fattori. Innanzitutto il decreto legislativo",
    "published_date": "2026-01-29"
  },
  "https://ristretti.org/migranti-una-legge-basaglia-per-i-cpr": {
    "title": "Migranti. Una “legge Basaglia” per i Cpr",
    "link": "https://ristretti.org/migranti-una-legge-basaglia-per-i-cpr",
    "content": "di Gianfranco Schiavone\nL’Unità, 29 gennaio 2026\nNon c’è altro modo per superare le gravi e costanti violazioni dei diritti, il degrado strutturale e la radicale inefficacia di questi centri. Sono istituzioni totali, come i manicomi, e la sola strada è chiuderli. Il rapporto “CPR d’Italia. Istituzioni totali” pubblicato il 28 gennaio 2026 a cura del Tavolo Asilo e Immigrazione (TAI) prosegue il lavoro iniziato con il rapporto redatto nel 2024 ponendosi in continuità con oltre vent’anni di inchieste sui luoghi della detenzione amministrativa. Non deve infatti sorprendere che tutti i rapporti, da quelli redatti in ambito accademico fino a quelli delle associazioni e dei movimenti sociali, presentano una larga convergenza di contenuti, anche al di là dei linguaggi utilizzati, riconoscendo sempre che i CPR non rappresentano una distorsione accidentale di un sistema di esecuzione coattiva delle espulsioni comunque necessario a tutelare primari interessi pubblici, né il frutto di singole cattive gestioni, bensì rappresentano un’aberrazione strutturale.\nNel corso del 2025 le delegazioni hanno effettuato visite in dieci CPR sul territorio nazionale, rispetto agli otto monitorati nell’anno precedente: Bari-Palese, Brindisi-Restinco, Caltanissetta-Pian del Lago, Gradisca d’Isonzo (GO), Macomer (NU), Milano-Via Corelli, Palazzo San Gervasio (PZ), Roma-Ponte Galeria, Torino-Corso Brunelleschi, Trapani-Milo. Le persone che hanno accompagnato i rappresentanti istituzionali sono state individuate tra operatori con competenze specifiche in ambito sanitario, compresa la salute mentale, e con competenze giuridiche nel diritto dell’immigrazione, oltre a mediatori linguistico-culturali.\nCiò, unitamente a una metodologia rigorosa nella raccolta ed analisi dei dati adottata durante tutte le visite, e alla scelta di visite a sorpresa, ha permesso di fare un salto di qualità rispetto ai rapporti di monitoraggio precedenti. È stato raccolto un numero maggiore di informazioni e con maggior livello di precisione, ottenendo così un quadro più ampio e puntuale delle reali condizioni nei centri e del rispetto dei diritti delle persone trattenute. Le visite di monitoraggio sono state coordinate, ove possibile, con il viaggio di Marco Cavallo promosso dal Forum per la Salute Mentale in un percorso che ha unito il lavoro di osservazione dei CPR a una mobilitazione pubblica e simbolica all’esterno di questi luoghi.\nLa prima problematica di fondo emersa dal lavoro di monitoraggio è l’eccezionale livello di opacità di tali luoghi. Nonostante visite accurate e la presentazione di legittime richieste di accesso documentale con richiesta di dati anche successivamente alla visita, molte informazioni non sono state fornite dall’Amministrazione e dagli enti gestori dei centri. Inoltre si sono registrate spesso resistenze all’accesso delle delegazioni. Nei CPR di Bari e Macomer gli esperti del TAI si sono visti negare l’ingresso sulla base delle disposizioni diramate dal Ministero dell’Interno con una circolare di aprile 2025, secondo la quale possono accedere ai CPR con funzioni di accompagnamento dei parlamentari e dei consiglieri regionali solo “soggetti che seguono la personalità in quanto funzionalmente incardinati nel loro ufficio”. Secondo le medesime disposizioni ministeriali, l’accesso stesso da parte dei parlamentari “deve limitarsi a una visita, essendo riservato un ruolo ispettivo ai soli Garanti in base alle attribuzioni conferite dal loro incarico”. In altre parole la visita deve essere più o meno di cortesia. Si tratta, come è evidente, di limitazioni illegittime e infondate, prive di base giuridica, che hanno come unica finalità di ostacolare e/o impedire gli accessi ai CPR da parte di soggetti in grado di fornire ai rappresentanti politici le competenze necessarie per lo svolgimento di visite dei CPR efficaci ed effettive (si pensi alla lettura di documentazione medica o ai profili legali). Ostacolare la conoscibilità di quanto accade nei CPR appare dunque essere il primo obiettivo dell’Amministrazione centrale dell’Interno.\nLa seconda problematica è quella della radicale inefficacia delle strutture rispetto alle finalità dichiarate. Uno dei dati più evidenti emersi dal monitoraggio è che a fronte di una capienza teorica complessiva pari a 1.238 posti, la capienza effettivamente disponibile si ferma a 672 posti: circa la metà di quanto formalmente previsto. Oltre il 45% dei posti risulta di fatto inutilizzabile, non per mancanza di risorse, ma per l’inagibilità di intere aree, dovuta a degrado, carenze manutentive e danni conseguenti a rivolte e proteste delle persone trattenute. Ancora più significativo è il dato relativo alle presenze effettive, pari, tra settembre e dicembre 2025, a 546 persone, ben al di sotto non solo della capienza teorica, ma anche di quella effettiva. Come si evidenzia nel rapporto “Il sistema opera quindi stabilmente al di sotto delle proprie possibilità operative, evidenziando un doppio livello di inefficienza: da un lato, l’incapacità di mantenere agibili le strutture esistenti; dall’altro, l’impossibilità di utilizzare pienamente i posti che gli stessi enti gestori dichiarano di poter garantire. In questo quadro, l’insistenza su nuovi investimenti per la realizzazione o l’ampliamento dei CPR, da ultimo, l’annuncio della programmata apertura di un CPR a Trento, (ndr come delle strutture in Albania) appare non solo ingiustificata, ma contraddittoria rispetto ai dati disponibili” (pag.24). Come evideziato nelle elaborazioni di ActionAid su dati della piattaforma Trattenuti “l’incidenza dei rimpatri effettuati a partire da un centro di detenzione sul totale dei provvedimenti di allontanamento adottati, solo in rarissime occasioni la percentuale ha superato il 10% attestandosi, per il periodo 2011-2024, su una media del 9,9%.” Se tuttavia si considera la percentuale di stranieri allontanati tramite il ricorso alla detenzione amministrativa in relazione al numero (stimato) degli stranieri irregolari in Italia nel 2024, questa crolla al ridicolo 0,2%. La rappresentazione politico-mediatica della natura indispensabile dei CPR per il contenimento della irregolarità emerge in tutta la sua ridicola infondatezza. L’inefficienza rispetto alle finalità propagandate e le condizioni di strutturale violenza sulle persone trattenute vanno considerati aspetti tra loro strettamente connessi. In una società democratica la compressione delle libertà fondamentali può infatti essere ammessa, previo stretto controllo giurisdizionale, solo se tali misure sono, almeno in parte, efficaci a conseguire le finalità dichiarate le quali devono comunque tutelare primari interessi pubblici generali.\nLa terza problematica è quella del degrado non episodico ma strutturale in tutti i centri: tutte “le strutture continuano a presentare ambienti fatiscenti, spazi sovraffollati o privi di reale funzione, parti comuni ridotte a corridoi spogli e opprimenti, cortili interamente cementificati che non offrono alcuna possibilità di ristoro fisico o psicologico. A ciò si affianca una gestione dei servizi essenziali che non risponde a criteri di adeguatezza e continuità”. Quanto riscontrato nel corso del monitoraggio conferma quanto già autorevolmente evidenziato dal Comitato europeo per la prevenzione della tortura e dei trattamenti inumani e degradanti (CPT) che, nel rapporto inviato al Governo italiano a seguito delle visite effettuate nell’aprile 2024 dove si sottolineava che “Le condizioni di detenzione osservate in tutti i CPR visitati al momento della visita del 2024 potrebbero essere considerate simili a quelle esistenti all’interno delle unità di detenzione soggette al regime speciale dell’articolo 41bis del Regolamento penitenziario italiano” (pag.39).\nLa quarta area problematica è quella relativa all’effettivo rispetto delle nomative europee e interne (anche nella forma di semplici regolamenti) relative alla tutela dei diritti delle persone trattenute. In relazione all’assistenza legale “la situazione riscontrata dalle delegazioni in pressoché tutti i CPR per ciò che riguarda l’accesso effettivo ad un avvocato e la mediazione linguistica rendono lo stato generale dei CPR italiani del tutto inadeguato rispetto agli obblighi del diritto UE ed in particolare della citata Direttiva 115/08/CE” (rimpatri). Il Rapporto contiene in particolare un approfondimento specifico sul diritto alla salute nei CPR dove viene evidenziato come “Le visite di idoneità vengono solitamente descritte come sbrigative, in assenza di mediazione culturale, senza che la persona sia consapevole del significato o dello scopo della visita, e in presenza delle forze dell’ordine (…) l’ingresso in CPR è legato quindi a una certificazione di compatibilità con la vita in comunità, più che di una reale compatibilità con la condizione della detenzione amministrativa: ciò che si certifica è solo che il paziente, esente da malattie trasmissibili, non rappresenti un pericolo per la comunità ristretta, ma in alcun modo ci si esprime su come possa essere la vita in questa comunità ristretta a non rappresentare un pericolo per le condizioni di salute del soggetto ritenuto “idoneo” (pagg.58-59). E ancora, in relazione al larghissimo uso degli psicofarmaci il Rapporto evidenzia come “durante i colloqui effettuati con le persone trattenute è stato rilevato in molti casi uno stato di sedazione anomala, eloquio impastato, andamento barcollante, tendenza al sopore, rallentamento cognitivo; molte persone presentavano inoltre segni di autolesionismo. I tentativi di suicidio e gli atti autolesivi vengono spesso sminuiti o sottovalutati dal personale dei centri, riducendoli a semplici atti dimostrativi” (pag.69). Estremamente problematico risulta ovunque il quadro degli eventi critici: nel solo CPR di Roma ad esempio “in sette mesi sono presenti circa 150 registrazioni di cui almeno 30 casi di autolesionismo” (pag.72).\nIl livello costante ed elevatissimo di violazione dei diritti delle persone trat",
    "author": "Gianfranco Schiavone",
    "source": "Ristretti Orizzonti",
    "published_date": "2026-01-29"
  },
  "https://ristretti.org/migranti-cpr-i-numeri-che-smontano-le-retoriche-del-governo": {
    "title": "Migranti. Cpr, i numeri che smontano le retoriche del Governo",
    "link": "https://ristretti.org/migranti-cpr-i-numeri-che-smontano-le-retoriche-del-governo",
    "content": "di Giansandro Merli\nIl Manifesto, 29 gennaio 2026\nNonostante i centri non siano mai pieni, l’esecutivo vuole realizzarne di nuovi. Intanto i rimpatri dei reclusi diminuiscono. Oltre che ingiusti, crudeli e disfunzionali, i Centri di permanenza per rimpatri sono spesso vuoti. O meglio: non sono mai pieni. “La sottoutilizzazione dei Cpr è una tendenza strutturale che si consolida dal 2022, anno di insediamento dell’attuale governo”, si legge nel rapporto Cpr d’Italia: istituzioni totali che il Tavolo asilo e immigrazione ha presentato ieri al Senato. Nella nuova legislatura la capienza teorica complessiva delle strutture di detenzione amministrativa per migranti è rimasta costante, poco sopra i 1.350 posti, ma quella effettiva è scesa del 18,3% in tre anni: nel 2024, l’ultimo per cui i numeri sono completi, i posti effettivamente disponibili erano 655. A colpire ancor di più è la differenza con le presenze reali, del 20% più basse.\nSignifica che in media resta vuoto un posto su cinque rispetto a quelli a disposizione delle forze di polizia e quasi due su tre rispetto alla capienza ufficiale rappresentata dal Viminale. Eppure il governo continua a investire nei Cpr. Per realizzarne di nuovi o ampliare i vecchi. “Una strategia non solo ingiustificata, ma contraddittoria rispetto ai dati disponibili”, scrive il Tai che ha realizzato lo studio attraverso una metodologia scrupolosa di raccolta dei dati e visite in tutti e dieci i Cpr attivi in Italia.\nNel 2024 le persone rinchiuse sono state 5.891. Quasi una su due di origine tunisina. Seguono per nazionalità marocchini, nigeriani ed egiziani. Come noto, sono tutti uomini. L’unica sezione femminile di un Cpr si trova a Roma e ha cinque posti. A finire dietro le sbarre sono sempre più richiedenti protezione internazionale. Secondo il Tai nel corso degli anni la detenzione amministrativa è diventata uno “strumento della politica d’asilo” e lo sarà in modo ancora maggiore con l’entrata in vigore del nuovo Patto Ue, il prossimo giugno.\nIl rovescio della medaglia di questa dinamica è che aumentano le uscite dai Cpr per mancata convalida o proroga del trattenimento da parte dell’autorità giudiziaria: dal 9% del 2021 al 29% del 2024. La differenza, dunque, non dipende da un complotto delle toghe contro i governi di destra, come pure sostenuto nei giorni scorsi da esponenti della maggioranza e giornali filo-governativi.\nAltro dato che segna la distanza tra realtà e propaganda è quello dei rimpatri. Meno di una persona su due di quelle transitate da un Cpr nel 2024 è stata rimpatriata: il 41,8%, la percentuale più bassa di sempre. Ribaltando la prospettiva, sul totale delle deportazioni quelle realizzate a partire da un centro di detenzione sono state appena una su dieci. Persino da un punto di vista funzionale, insomma, le strutture in cui i migranti vengono imprigionati senza aver commesso reati non vanno. Anche per questo il Tai ribadisce una posizione netta: “I Cpr vanno chiusi per sempre”, afferma Filippo Miraglia, responsabile di Arci immigrazione. Può sembrare un traguardo lontano, soprattutto mentre le destre impongono a livello globale politiche xenofobe e discriminatorie, o può anche sembrare un traguardo impossibile, secondo le attuali retoriche che avvolgono i fenomeni migratori. Eppure era lo stesso per un’altra istituzione totale: i manicomi. “Prima della riforma Basaglia del 1978 sostenere che i manicomi potessero essere chiusi appariva come una tesi così irrazionale e priva di ogni base scientifica, da non essere presa neppure in considerazione” sostiene il Tai. Il quale invita a rendersi conto come ciò che sembra impossibile possa diventare reale.",
    "author": "Giansandro Merli\nIl Manifesto",
    "source": "Il Manifesto",
    "published_date": "2026-01-29"
  },
  "https://ristretti.org/carceri-stop-alla-catastrofe-umanitaria": {
    "title": "Carceri, stop alla catastrofe umanitaria",
    "link": "https://ristretti.org/carceri-stop-alla-catastrofe-umanitaria",
    "content": "di Stefano Anastasia\nIl Manifesto, 28 gennaio 2026\nL’anno giubilare della speranza voluto da Papa Francesco si è chiuso nella serena indifferenza verso la tragedia che si sta consumando dentro le carceri italiane. Il 29 dicembre si è ucciso Christian nel carcere di Asti, il 6 gennaio Franco in quello di Cremona: finiranno in due distinte contabilità, l’una per il 2025, l’altra per il 2026, e magari anche l’anno prossimo, se per accidente il numero dei suicidi registrati sarà di qualche unità in meno che in questo, il ministro della giustizia potrà dirci che “tutto va bene, madama la marchesa”. Ma non è vero niente, madama la marchesa: il sistema dell’esecuzione penale è sull’orlo del collasso, anzi forse ci è già caduto, e il ministro non lo sa, o finge di non saperlo.\nSessanta quattromila detenuti per quarantaseimila posti regolamentari disponibili (500 in meno dello scorso anno, altro che piano carceri!) e fuori centomila persone in misure di comunità, e altre centomila nel limbo dei “liberi sospesi”, in attesa (anche da anni) di sapere se la loro pena la dovranno scontarla in carcere o in misura alternativa.\nIl sovraffollamento non è solo questione di spazi: è questione di relazioni, di cura per le persone, di rieducazione, direbbe la nostra bistrattata Costituzione. Sovraffollamento significa che le stesse unità di personale (educativo, di polizia, sanitario) deve occuparsi di un terzo in più delle persone per cui è stato programmato, anche se a quell’organico non c’è mai arrivato, perché i concorsi non coprono i pensionamenti e chi può in questo carcere non ci vuole lavorare.\nIl ministro e i suoi bravi, per compiacere madama la marchesa, continuano a dire che tutto va bene: che usciranno le persone in attesa di giudizio (anche le ragazzine rom e i piccoli spacciatori di strada, che tanto avete fatto per metterli dentro, signor ministro?), che i tossici andranno in comunità, che dal nulla fioriranno diecimila nuovi posti detentivi, come se non sapessimo che non basteranno con queste politiche della repressione penale della qualsiasi, come se non avessimo capito che le promesse a babbo morto sono già l’ammissione che il piano carceri è una bufala. Ma facciamo finta di nulla e lasciamovi pure credere che ci avete presi per fessi: tutto verrà risolto dopo le elezioni. Ma il problema è oggi, non domani o dopodomani: che si fa oggi con gli spazi che non ci sono, con i doppi turni del personale, con le visite mediche saltate per assenza di scorte, con l’ordinaria manutenzione che non si può fare per mancanza di soldi o di spazi per liberare le sezioni da recuperare?\nPer questo un provvedimento di clemenza è inevitabile: anche per fare la peggiore politica carcerocentrica, quella che vuole ridurre le carceri a ospizi per anziani soli, senza fissa dimora, giovani indisciplinati e stranieri irregolari, avete bisogno di tempo. Avete bisogno, voi, signori del governo, non solo i detenuti e gli operatori delle carceri, di un provvedimento deflattivo che faccia uscire dal carcere i condannati con pene brevi o brevissime da scontare, su cui potranno investire i servizi sociali della giustizia e del territorio, se gli date un po’ di soldi, per prevenire il loro rientro in carcere.\nQuesta è la verità che chiunque lavori o frequenti le carceri conosce alla perfezione, ma che voi non volete ascoltare e non volete che sia pubblicamente detta, per esempio dalle migliaia di operatori penitenziari, di ogni comparto e qualifica, che sanno e vivono questi problemi. Per questi motivi venerdì 6 febbraio un ampio cartello di enti e associazioni si ritroverà a Roma per ascoltare chi non ha voce e per condividere problemi e proposte. Non ci illudiamo di riuscire dove Papa Francesco e il presidente della Repubblica non sono riusciti, ma ogni giorno che passa la ragione è sempre più dalla nostra parte.",
    "author": "Stefano Anastasia\nIl Manifesto",
    "source": "Il Manifesto",
    "published_date": "2026-01-28"
  },
  "https://ristretti.org/ragazzini-a-processo-gia-a-13-anni-cosi-il-disagio-sociale-diventa-un-reato": {
    "title": "Ragazzini a processo già a 13 anni: così il disagio sociale diventa un reato",
    "link": "https://ristretti.org/ragazzini-a-processo-gia-a-13-anni-cosi-il-disagio-sociale-diventa-un-reato",
    "content": "di Simona Musco\nIl Dubbio, 28 gennaio 2026\nNon bastava il decreto Caivano, che ha reso più semplice far finire i minori negli istituti di pena, né il futuro pacchetto sicurezza, che rischia di comprimere le garanzie dei più giovani e di stigmatizzarli. Ora c’è anche la proposta di abbassare da 14 a 13 l’età in cui i minori diventano penalmente imputabili. A presentarla alla Camera come prima firmataria è Marta Fascina, insieme ad altri 26 deputati di Forza Italia, tra i quali il capogruppo Paolo Barelli. Un intervento considerato “imprescindibile” per rispondere al “fenomeno radicato in modo trasversale in tutto il Paese”, dell’utilizzo di giovani sotto i 14 anni, anche da parte della criminalità organizzata, per commettere reati “spesso gravissimi contro la persona e il patrimonio”.\nRagazzini sfruttati dalla criminalità, dunque, che ora verranno anche puniti. Si fa “riferimento in particolare alle realtà dei campi rom”, collegando esplicitamente una realtà etnico-culturale a una tipologia di reati, senza però fornire dati statistici. Un possibile meccanismo di stigmatizzazione: il riferimento ai campi rom evoca infatti un immaginario già carico di pregiudizi e rafforza emotivamente la percezione di “emergenza”.\nSecondo i firmatari, la proposta risponde alle “molte istanze provenienti dal mondo della giustizia penale”. Una soluzione “allineata alle esperienze di altri ordinamenti di Paesi occidentali” dove le soglie di imputabilità sono più basse, come il Canada (12 anni), il Regno Unito e la maggior parte degli Stati dell’Australia nonché la Nuova Zelanda, “dove l’età ufficiale della responsabilità penale si attesta, addirittura, a dieci anni compiuti”. Una delle parti più critiche della proposta riguarda l’esigenza di accertare la capacità di intendere e di volere per i soggetti di età compresa tra i 13 e i 18 anni sulla base di una “verifica, non soltanto criminologico-clinica ma anche di contesto, cioè basata su una molteplicità di fattori, quali la storia individuale dell’autore del reato, il contesto familiare, l’ambito sociale di provenienza e la nazionalità”.\nDettagli che aprono le porte a valutazioni stereotipate e a trattamenti differenziati a parità di fatto e di età, rischiando di entrare in conflitto con il principio di uguaglianza. Tanto che anche all’interno della stessa Forza Italia la proposta suscita più di una perplessità. A spiegarne la ratio è uno dei firmatari, Pietro Pittalis, che prova a contestualizzare la proposta: un ragazzo di 13 anni oggi non è paragonabile a un ragazzo della stessa età del 1988, quando si stabilì che l’età minima per stare a processo fosse 14 anni. I minori di oggi sarebbero infatti più maturi, più consapevoli, anche per via dell’evoluzione tecnologica e dell’accesso alle informazioni.\n“La proposta si inserisce in un quadro più ampio di interventi sulla sicurezza e sulla prevenzione - spiega al Dubbio Pittalis -. La collega Fascina ha voluto richiamare l’attenzione su un fenomeno ormai diffuso e preoccupante: quello delle baby gang e del coinvolgimento sempre più frequente di minori in attività criminali, spesso come strumenti nelle mani di organizzazioni criminali senza scrupoli”. Ma ciò non rischia di punire chi, invece, avrebbe bisogno di aiuto o protezione? “Sono pienamente d’accordo sul fatto che la prevenzione debba essere centrale - aggiunge -. Tuttavia, dobbiamo anche prendere atto che oggi esistono bande organizzate che sfruttano consapevolmente la non imputabilità dei minori. E dunque è necessario affrontare anche il tema della sicurezza. Questa proposta di legge, con tutti i suoi pro e i suoi contro, ha almeno il merito di riportare al centro dell’attenzione un fenomeno che troppo spesso viene sottovalutato”. Il tutto, assicura, senza alcun intento discriminatorio.\nCritico Luigi Manconi, politico e sociologo dei fenomeni politici. “Si tratta di un’antica tentazione reazionaria - commenta al Dubbio. Il contesto sociale, ovvero le condizioni materiali di vita e di sviluppo della personalità del minore, non vengono considerate come altrettante circostanze sulle quali intervenire attraverso politiche di educazione, integrazione e formazione, ma all’opposto si trasformano in aggravanti e forme di penalizzazione. Dunque, il minore che patisce uno svantaggio sociale, per questa stessa ragione subisce un’ulteriore forma di deprivazione, rappresentata dall’abbassamento dell’età di imputabilità e, dunque, dalla sottoposizione ai meccanismi del controllo sociale, della privazione della libertà, della riduzione delle sue condizioni di agibilità, e diventa un imputato, quindi soggetto a quello che è un vero e proprio processo di marginalità ulteriore”.",
    "author": "Simona Musco\nIl Dubbio",
    "source": "Il Dubbio",
    "published_date": "2026-01-28"
  },
  "https://ristretti.org/arrivano-in-cassazione-le-firme-dei-volenterosi-e-resta-il-rebus-tar": {
    "title": "Arrivano in Cassazione le firme dei volenterosi. E resta il “rebus” Tar",
    "link": "https://ristretti.org/arrivano-in-cassazione-le-firme-dei-volenterosi-e-resta-il-rebus-tar",
    "content": "di Valentina Stella\nIl Dubbio, 28 gennaio 2026\nIeri, davanti ai giudici amministrativi, la discussione sul ricorso con cui gli anti-Nordio puntano a far slittare il referendum. Guzzetta e Tedeschini: “Tentativo vano”. Stamattina “il glorioso comitato dei 15”, come lo ha definito il suo portavoce, l’avvocato Carlo Guglielmi, si recherà in Cassazione a depositare le 546.463 firme raccolte, per la maggior parte online, sul referendum cosiddetto ‘oppositivo’ alla separazione delle carriere. Piazza Cavour dovrà sicuramente accertare la loro validità. E poi? Dipenderà forse da quanto deciderà il Tar del Lazio in merito al ricorso con cui i 15 volenterosi hanno chiesto l’annullamento della deliberazione del Consiglio dei ministri del 12 gennaio e del successivo decreto del Presidente della Repubblica, con il quale è stata fissata per il 22-23 marzo la data di celebrazione del referendum.\nIeri, dopo la discussione in camera di consiglio, durante la quale sono intervenuti gli avvocati dei ‘volenterosi’, l’avvocatura dello Stato (per il governo) e i legali di 4 comitati per il Sì (ad opponendum), i giudici del Tar si sono riservati di emettere il loro provvedimento, senza però dare tempi certi. Dipenderà dal fatto se emetteranno una semplice ordinanza o una sentenza nel merito. “La Costituzione - ha rilevato l’avvocato Pietro Adami, che rappresenta, insieme al collega Carlo Contaldi La Grotteria, il Comitato dei 15, - non vuole un’accelerazione, quando si tratta di modificarla. L’iniziativa del Comitato serve anche a dare il tempo ai cittadini per capire cosa è la riforma, e quindi su cosa si va a votare. Non è nello spirito della Costituzione il tentativo di dare uno strappo acceleratorio al voto referendario”.\nL’avvocato Adami ha spiegato quindi che “il punto nodale è che c’è ancora tutta una serie di domande da definire: tra queste, il testo del quesito su cui dovrà pronunciarsi la Cassazione. Il nostro è un quesito molto più approfondito, spiega nel dettaglio all’elettore quali sono gli articoli della Costituzione che vengono modificati”. Adami ha anche ricordato che al momento il Comitato dei 15 “è escluso dalla campagna referendaria”. Sulla possibilità di sollevare un conflitto di attribuzione dinanzi alla Consulta qualora il Tar rigettasse il ricorso ma comunque la Cassazione trasformasse i volenterosi in ‘potere dello Stato’, Guglielmi ci risponde: “Al momento non ne abbiamo idea”.\nDi diverso parere i professori Giovanni Guzzetta e Federico Tedeschini, in rappresentanza del Comitato ‘Sì Separa’ della Fondazione Einaudi. “Secondo noi la questione posta dai ricorrenti non ha fondamento”, ha spiegato Guzzetta. Che ha proseguito: “Noi pensiamo che il governo abbia applicato la legge, e questa è una buona notizia. Le ragioni del ricorso di controparte dipendono da un errore fondamentale: immaginare che siamo nell’ambito di un referendum abrogativo, in cui il Comitato decide il quesito. Qui invece siamo in presenza di un referendum costituzionale”. Però, gli chiediamo, non c’è il pericolo che chi arriva prima, in questo caso i parlamentari, imponga il proprio quesito? “No - risponde Guzzetta - perché il quesito è predefinito, è la legge che stabilisce come deve essere. Su questo c’è una giurisprudenza molto chiara”.\nDomandiamo allora al professor Tedeschini se la Cassazione avrebbe comunque la facoltà di prendere in considerazione anche l’altro quesito, qualora il ricorso dei 15 volenterosi fosse bocciato. “Assolutamente sì - risponde l’amministrativista - e a quel punto però si manifesta la possibilità di un conflitto di attribuzione fra coloro che hanno presentato la prima richiesta referendaria e i 15 volenterosi. Scegliere il quesito spetta solo alla Consulta”. Ma quindi i 15 volenterosi diventano automaticamente ‘potere dello Stato’ per aver raccolto le 500mila firme? “Si diventa tali in presenza di un referendum abrogativo, ma questo è un referendum confermativo”, dice sempre Tedeschini. Aggiunge Guzzetta: “L’Ufficio centrale del referendum della Cassazione potrebbe sostenere, essendo stato già definito il quesito e non potendolo cambiare, per giurisprudenza consolidata, che questa raccolta firme non ha rilevanza. Oppure potrebbe porsi il problema di cambiarlo, ipotesi che escludo perché smentirebbe se stesso”.\nInsomma gli scenari davanti a noi sono tanti, trovandoci in una situazione senza precedenti. “È un ricorso impregnato di futuribile”, ha chiarito Tedeschini. Alla fine il professor Guzzetta ci bacchetta col sorriso: “Deve essere chiaro che questo scenario che fa lei va in rotta di collisione con tutta la giurisprudenza dell’Ufficio centrale, che ha sempre detto che non ci possono essere più quesiti. Sarei molto sorpreso se l’Ufficio centrale cambiasse completamente idea lasciando, tra l’altro, il Paese in una situazione di totale incertezza”.\nSe il Tar accogliesse invece il ricorso, partendo dalla eventualità di un appello del governo al Consiglio di Stato, la Cassazione aspetta il secondo grado amministrativo? “La Cassazione non è obbligata ad attendere, non è parte in giudizio. La Cassazione è anche il giudice della giurisdizione, per cui avrebbe buon gioco a dire che il Tar e il Consiglio di Stato hanno straripato dal loro potere”, conclude Tedeschini.",
    "author": "Valentina Stella\nIl Dubbio",
    "source": "Il Dubbio",
    "published_date": "2026-01-28"
  },
  "https://ristretti.org/morte-a-milano-lagente-non-doveva-essere-nel-boschetto": {
    "title": "Morte a Milano, l’agente non doveva essere nel boschetto",
    "link": "https://ristretti.org/morte-a-milano-lagente-non-doveva-essere-nel-boschetto",
    "content": "di Mario Di Vito\nIl Manifesto, 28 gennaio 2026\nL’interrogatorio del poliziotto indagato per omicidio volontario: “Ho avuto paura”. In via Impastato c’era già un’altra volante. La famiglia della vittima, il 28enne marocchino Abderrahim Mansouri: “Chiediamo che sia accertata tutta la verità, perché la dinamica non convince affatto”. Si cercano testimoni e immagini delle telecamere. L’avvocato: “Legittima difesa”. Nessuna sospensione. Un colpo sparato da almeno venti metri mirando a una sagoma, una “reazione istantanea” alla vista di quella che sembrava un’arma e che poi si è rivelata essere una pistola a salve. Questa la versione data al sostituto procuratore Giovanni Tarzia dall’agente di polizia che nel pomeriggio di lunedì, in via Impastato a Milano, ha ucciso Abderrahim Mansouri, nato nel 1997, passaporto marocchino, permesso di soggiorno valido rilasciato in Spagna e precedenti per spaccio, resistenza e rapina.\nIl poliziotto, 40 anni, indagato per omicidio volontario ma non sospeso dal servizio, lavora come assistente capo al commissariato Mecenate, in via Quintiliano, e viene descritto come un uomo “di grande esperienza”, addirittura encomiato per le sue operazioni nel mondo dello spaccio della periferia milanese. Di sicuro, conosceva bene l’ambiente e il luogo dove è morto Mansouri: lì, per sua stessa ammissione davanti agli inquirenti, ha effettuato “circa quaranta arresti l’anno scorso e quest’anno quattro”.\nIl suo interrogatorio è avvento nei locali della questura di via Fatebenefratelli nella serata di lunedì ed è durato appena mezz’ora. Subito è venuto fuori che l’assistente capo non doveva trovarsi là. Dopo aver fatto da solo un appostamento nei dintorni del distantissimo piazzale Corvetto, l’agente, intorno alle 17, è sulla sua Fiat Panda quando un collega dal commissariato gli dice che è in corso “un servizio” al boschetto di via Impastato, dove è attesa anche una volante. Ma, dirà poi, visto che “il servizio non stava dando esito”, l’agente decide di andare anche lui. Parcheggiata la vettura, in fondo alla strada, trova i colleghi - due in divisa, quattro in borghese - insieme a un arrestato, presunto spacciatore. Poi, con un altro, va “a fare un giro” nel boschetto e, “essendo molto conosciuto in zona”, si cala il cappuccio sulla testa.\nNella penombra, tra le sterpaglie, si agitano almeno due figure: una fugge via, l’altra prima scappa e poi riappare all’improvviso. “Quando siamo arrivati a circa venti metri - ha fatto mettere a verbale l’agente - la persona si è fermata. Ci siamo qualificati dicendo “fermo polizia!” e lui ha tirato fuori dalla tasca un’arma puntandomela contro. Io che nel frattempo avevo aperto il giubbotto e fatto un passo per iniziare a rincorrerlo, ho estratto la pistola dalla fascia addominale e ho esploso un colpo nella direzione del soggetto”. E lo vede in faccia, il soggetto: il poliziotto ha riconosciuto Abderrahim Mansouri, che al commissariato tutti chiamavano con lo pseudonimo di Zack. Dopo il colpo, l’indagato si è avvicinato al corpo supino, e ha spostato l’arma, che era “a quindici centimetri dalla mano”: una Beretta 92 a salve, riproduzione della semiautomiatica d’ordinanza in uso alla polizia. “Ho sentito l’esigenza di allontanarla - ha detto l’agente al pm - perché la persona rantolava e la pistola era ancora nella sua disponibilità, ma non ricordo con esattezza”. Dieci minuti dopo sono arrivati i soccorsi e, a seguire, le volanti, che hanno perquisito il giubbotto del 28enne, trovandoci dentro modeste quantità di sostanze stupefacenti: eroina, cocaina e hascish.\n“Mansour era in grado di parlare?”, è la domanda finale del pm. Risposta: “No. Non ha mai parlato”. In coda, l’avvocato Pietro Porciani ha chiesto al suo assistito se in quel momento ha avuto paura. “Ho avuto molta paura. In tanti anni di servizio, in polizia, qualcosa ho visto e ho fatto, ma finché non capita uno non ci pensa. Ad esempio, in via Ariberto una volta siamo intervenuti verso persone che avevano fucili a pompa, ma questa è un’altra cosa…”. Per la difesa, la morte di Mansouri è un caso di legittima difesa.\nIl testimone diretto di quanto accaduto, in assenza di body cam, è uno solo: l’agente che aveva accompagnato l’indagato nel boschetto e che al momento dello sparo era almeno cinque metri dietro. E l’indagine è di quelle difficili: un po’ per il clima generale - il leader leghista Matteo Salvini e molti sindacati di categoria spingono molto sul fatto che l’agente non andava nemmeno iscritto nel registro degli indagati - e un po’ perché gli elementi a disposizione non sono poi moltissimi. Sul corpo di Mansouri è stata disposta l’autopsia, così come verranno fatti accertamenti sia sulla pistola che ha sparato sia sulla Beretta a salve. E si cercheranno altri testimoni tra le ombre del boschetto, oltre alle possibili immagini delle telecamere dei dintorni: ce ne sono a qualche centinaio di metri, vicino alla fermata della metropolitana di San Donato, ma non si sa cosa possano aver ripreso nel buio della sera.\nIeri pomeriggio, intanto, incaricata dal fratello della vittima, l’avvocata Debora Piazza si è recata in procura per incontrare gli inquirenti. La famiglia di Mansouri vuole che sia “accertata tutta la verità, perché la versione dell’agente non convince affatto”. Il caso non è chiuso. Forse è appena cominciato.",
    "author": "Mario Di Vito\nIl Manifesto",
    "source": "Il Manifesto",
    "published_date": "2026-01-28"
  },
  "https://ristretti.org/padova-detenuto-suicida-in-carcere-alla-vigilia-della-protesta-contro-la-chiusura-del-settore-as": {
    "title": "Padova. Detenuto suicida in carcere alla vigilia della protesta contro la chiusura del settore AS",
    "link": "https://ristretti.org/padova-detenuto-suicida-in-carcere-alla-vigilia-della-protesta-contro-la-chiusura-del-settore-as",
    "content": "di Luca Preziusi\nIl Gazzettino, 28 gennaio 2026\nL’ennesima tragedia al Due Palazzi è avvenuta la notte tra 27 e 28 gennaio. Oggi il sit-in di protesta. Ristretti Orizzonti: “Con questa chiusura si interrompe il percorso di rieducazione”. Non avrebbe retto all’ipotesi del trasferimento dal carcere di Padova dov’era detenuto e si è tolto la vita. È successo nella notte tra il 27 e il 28 gennaio, proprio alla vigilia della manifestazione di protesta prevista oggi (28 gennaio) alle 11 davanti al Due Palazzi in vista dell’improvvisa scelta di chiudere il settore dell’Alta sicurezza e soprattutto del trasferimento di tutti i detenuti. L’uomo è stato trovato morto nella sua cella in mattinata.\n“Si tratta di persone che da anni, e in qualche caso da decenni, stanno facendo a Padova assieme al terzo settore un percorso di rieducazione e profondo cambiamento che verrà così brutalmente interrotto” dicono i volontari dell’associazione Ristretti Orizzonti.\nNei giorni scorsi il Coordinamento delle associazioni e delle cooperative operanti all’interno del Due Palazzi hanno inviato una lettera al ministro Carlo Nordio, al capo del Dipartimento dell’Amministrazione Penitenziaria (Dap) Stefano Carmine De Michele, al suo vice Massimo Parisi, al responsabile dell’Ufficio Detenuti e trattamento del Dap Ernesto Napolillo con una richiesta di incontro.",
    "author": "Luca Preziusi\nIl Gazzettino",
    "source": "Il Gazzettino",
    "published_date": "2026-01-28"
  },
  "https://ristretti.org/padova-dramma-al-due-palazzi-detenuto-74enne-si-toglie-la-vita": {
    "title": "Padova. Dramma al Due Palazzi, detenuto 74enne si toglie la vita",
    "link": "https://ristretti.org/padova-dramma-al-due-palazzi-detenuto-74enne-si-toglie-la-vita",
    "content": "padovaoggi.it, 28 gennaio 2026\nRistretti Orizzonti: “Tragedia annunciata”. In carcere da quasi quarant’anni, frequentava il laboratorio artigianale di cucito dei volontari e viene descritto come un uomo molto riservato. Avrebbe dovuto essere trasferito in un’altra struttura penitenziaria proprio questa mattina. Avrebbe dovuto essere trasferito in un’altra struttura penitenziaria proprio questa mattina, mercoledì 28 gennaio. Classe 1952, aveva 74 anni. In carcere da quasi quarant’anni, frequentava il laboratorio artigianale di cucito dei volontari e viene descritto come un uomo molto riservato. Si è tolto la vita la scorsa notte. Per quelli di Ristretti Orizzonti si tratta di un “una tragedia annunciata”.\nIl disagio per la chiusura della sezione Alta Sicurezza 1, il divieto alla possibilità di partecipare ad attività comuni e ora lo spauracchio di un trasferimento nel carcere di un’altra città dopo una vita intera, si può proprio dire, al Due Palazzi.\nLa denuncia delle associazioni che operano al Due Palazzi: “Sono persone che da anni seguono percorsi di rieducazione che si interromperanno, hanno azzerato tutto. Noi come coordinamento carcere Due Palazzi, con tutte le cooperative e le associazioni vogliamo difendere il modello che per tanti anni abbiamo proposto. Crediamo nella pratica di un istituto in cui ci si confronta e noi vogliamo che questo patrimonio di esperienze non venga dissipato con le conseguenze ovvie per i detenuti”, spiega Rossella Favero.\n“Oggi invece tutto viene azzerato e finisce per essere tutto a carico delle guardie carcerarie che si trovano così in una situazione di forte pressione”. Percorsi umani interrotti, permessi, tutto azzerato dagli ultimi provvedimenti di Governo e Ministero. “Si tratta di persone che da anni, e in qualche caso da decenni, stanno facendo a Padova assieme al Terzo settore un percorso di rieducazione e profondo cambiamento che verrà così brutalmente interrotto”, spiega ancora Favero.\nErano poco più di venti i detenuti destinati a nuove struttura e in via di trasferimento. La maggior parte di loro è stato trasferito in tutta fretta alle prime luci dell’alba, questa mattina. Ne sono rimasti tre al Due Palazzi, di quelli che avrebbero dovuto essere trasferiti. E il corpo di G. M., il 74enne che si è ucciso questa notte.\nProprio per questa mattina, mercoledì 28 gennaio, dalle 11 è convocato un sit-in di protesta, proprio di fronte al carcere Due Palazzi, contro la decisione che di fatto interrompe ogni programma di recupero dei detenuti in regime di Alta Sicurezza. “Col trasferimento c’è l’interruzione del trattamento, delle pratiche di certe attività, perché in altri carceri questo non esiste, non si fa. È proprio il modello Padova sotto attacco. Ma ancora di più lo è l’idea che il carcere rappresenti un percorso di rieducazione, ed è il pericolo maggiore”, commenta Rossella Favero di Ristretti Orizzonti. Anche la stessa rivista nata oltre vent’anni fa nel carcere di Padova e in quello femminile della Giudecca e ideata per dare voce alle persone detenute. Ristretti Orizzonti, coordinato da Ornella Favero e redatto direttamente dai detenuti, ha subito diversi attacchi negli ultimi anni. La rivista da vent’anni racconta la vita reale in carcere e a informa su temi legati alla detenzione, alla giustizia e ai diritti, sempre però mantenendo viva l’ironia nonostante la carcerazione.",
    "author": null,
    "source": "Ristretti Orizzonti",
    "published_date": "2026-01-28"
  },
  "https://ristretti.org/serracchiani-e-zan-pd-suicidio-in-carcere-a-padova-e-tragedia-annunciata-governo-ha-gravi-responsabilita": {
    "title": "Serracchiani e Zan (Pd): suicidio in carcere a Padova è tragedia annunciata. Governo ha gravi responsabilità",
    "link": "https://ristretti.org/serracchiani-e-zan-pd-suicidio-in-carcere-a-padova-e-tragedia-annunciata-governo-ha-gravi-responsabilita",
    "content": "agenparl.eu, 28 gennaio 2026\n“La scorsa notte un uomo detenuto nel carcere di alta sicurezza di Padova si è tolto la vita e questa è una tragedia frutto di un atto di violenza istituzionale: il governo ha delle gravissime responsabilità” Lo dichiarano Debora Serracchiani, responsabile Giustizia, e Alessandro Zan, responsabile Diritti nella segreteria nazionale Pd. “Nei giorni scorsi, infatti, a 25 detenuti nel carcere di Padova da almeno dieci anni, è stato annunciato all’improvviso, senza trasparenza né spiegazioni, che sarebbero stati trasferiti non si sa dove né quando. Parliamo di persone non più considerate pericolose e tutte inserite da tempo in percorsi di lavoro, formazione e reinserimento. Questa non è una misura di sicurezza: è la cancellazione deliberata della funzione rieducativa della pena. Così lo Stato distrugge in poche ore progetti costruiti in decenni, interrompe attività lavorative, spezza relazioni umane e percorsi riconosciuti e virtuosi.\nQuesta decisione viola il principio del divieto di regressione trattamentale: lo Stato non può peggiorare le condizioni dei detenuti o interrompere percorsi rieducativi già riconosciuti e funzionanti. Quando si spostano detenuti già reinseriti, senza alcuna urgenza né motivazioni chiare, il messaggio è evidente: la pena non serve a rieducare, ma solo a punire e spostare corpi. Questo è inaccettabile in uno Stato di diritto.\nLe persone detenute non sono pacchi da spostare: sono titolari di diritti, e quei diritti vengono calpestati. Su questa tragedia il governo deve dare risposte chiare e responsabili. Alla famiglia dell’uomo che ha perso la vita va nostra più profonda vicinanza, e al coordinamento Carceri Due Palazzi e a tutte le cooperative e associazioni che da decenni lavorano in sinergia con il carcere progetti di reinserimento, il nostro pieno sostegno”, concludono Serracchiani e Zan.",
    "author": null,
    "source": "Ristretti Orizzonti",
    "published_date": "2026-01-28"
  },
  "https://ristretti.org/firenze-a-sollicciano-il-primo-suicidio-del-2026-detenuto-di-29-anni-si-e-tolto-la-vita": {
    "title": "Firenze. A Sollicciano il primo suicidio del 2026. Detenuto di 29 anni si è tolto la vita",
    "link": "https://ristretti.org/firenze-a-sollicciano-il-primo-suicidio-del-2026-detenuto-di-29-anni-si-e-tolto-la-vita",
    "content": "di Stefano Brogioni\nLa Nazione, 28 gennaio 2026\nHa “fatto la corda” come aveva annunciato in un momento di alterazione e come si dice nel gergo delle celle: un detenuto marocchino di 29 anni, A.E., si è tolto la vita domenica scorsa nel carcere fiorentino di Sollicciano, impiccandosi. È il primo suicidio del 2026 dietro le sbarre del penitenziario fiorentino. Il detenuto era stato arrestato dalla polizia per una rapina al negozio Footlocker, nel centro di Firenze, lo scorso 2 gennaio. All’esito della direttissima, gli era stato applicato l’obbligo di presentazione alla polizia giudiziaria. Ma nei giorni successi, fermato per un nuovo controllo della polizia, aveva dato in escandescenze.\nGli è stata quindi contestata la resistenza a pubblico ufficiale ed è finito dentro, in aggravamento della precedente misura. Stava aspettando la prosecuzione della direttissima il prossimo 19 febbraio. Ha deciso di non arrivarci. Quando è partito l’allarme, la polizia penitenziaria si è immediatamente mobilitata, ma per il detenuto non c’era più niente da fare. Il gesto estremo del 29enne marocchino giunge alla vigilia dell’inaugurazione dell’anno giudiziario, appuntamento dove rimbomberanno le solite frasi fatte sulle condizioni delle nostre carceri, parole buone per prendere applausi e imbellettarsi la coscienza ma mai seguite da iniziative concrete, se non quelle di pochi volontari che davvero vivono la realtà di Sollicciano. Nel 2025, sono stati quattro i ristretti che si sono tolti la vita. L’ultimo suicidio, in ordine cronologico, è stato quello di Elena G., giovane rumena che ha deciso di farla finita mentre stava scontando una condanna non ancora definitiva.",
    "author": "Stefano Brogioni\nLa Nazione",
    "source": "La Nazione",
    "published_date": "2026-01-28"
  },
  "https://ristretti.org/napoli-in-cella-senza-cure-ne-pieta-agonia-e-morte-di-giosue": {
    "title": "Napoli. In cella senza cure né pietà, agonia e morte di Giosuè",
    "link": "https://ristretti.org/napoli-in-cella-senza-cure-ne-pieta-agonia-e-morte-di-giosue",
    "content": "di Sergio D’Elia\nL’Unità, 28 gennaio 2026\nAveva 64 anni, quasi una vita passata in prigione, alle spalle un tumore al colon e altre malattie serie. Da tempo, il suo corpo stava lanciando nuovi segnali di allarme, ma sono rimasti senza risposta. Quello di cui aveva urgente bisogno non era più un beneficio penitenziario, ma un atto di umana pietà. Invece è morto solo come un cane. Giosuè veniva sempre ai laboratori di Nessuno tocchi Caino nella cappella del carcere di Secondigliano. Si sedeva sulla panca di legno davanti all’altare: ascoltava, raramente parlava, a volte leggeva una poesia, a suo modo pregava. Pregava il Signore in cui aveva fede. E pregava anche noi in cui credeva, perché ci vedeva, come i Blues Brothers, “in missione per conto del Signore”, sempre in prima linea nell’opera di misericordia corporale del “visitare i carcerati”, l’incarnazione della speranza al di là di ogni speranza.\nNegli ultimi anni lo vedevamo raramente nella chiesa dei nostri incontri. L’ultima volta aveva letto una poesia che Argia Di Donato aveva custodito e pubblicato sul suo giornale. Un monologo intenso e malinconico, un appello accorato a una farfalla, “bella dai mille colori” con “ali cromate d’argento”, che un giorno si era fermata nella sua cella. Inizialmente, Giosuè pensa a un segno di speranza che possa portargli fortuna, ma poi la “caccia” via, non per cattiveria, ma per proteggerla dalla desolazione del luogo di sofferenza in cui lui era finito. Una “cella” con “quattro mura”, fatta di “cancelli, cemento e ferro temperato”, intrisa di “lamento e melanconia”. Giosuè desidera che la farfalla “spieghi le ali e voli via” da quel “tunnel di monotonia” per raggiungere un mondo dove “la gente vive in allegria”, un “mondo libero e pieno d’amori”. Il monologo di Giosuè si conclude con un’ultima supplica: “non tornare più in questa valle di dolori”.\nLa sua era una pena senza speranza, come quella di molti convenuti nella casa del Signore, quasi tutti condannati all’ergastolo: ostativo a ogni beneficio, a un pur blando balsamo di vita per lenire una pena fino alla morte. Ma quello di cui Giosuè aveva urgente bisogno, dopo trentacinque anni di detenzione ininterrotta, non era più un beneficio penitenziario, ma un atto di umana pietà, un gesto d’amore liberatorio. Per almeno cinque anni, dal carcere di Secondigliano, ha ripetuto sempre le stesse parole: “Ho la febbre che non passa”, “Sono troppo stanco”, “Non riesco a mangiare”, “Mi fa male il petto, non respiro bene”. Giosuè Chindamo aveva 64 anni, quasi una vita passata in carcere e un passato di tumore al colon e altre malattie serie. Da tempo, il suo corpo stava lanciando nuovi segnali di allarme. Segnali che, per troppo tempo, sono rimasti senza risposta. I familiari, i suoi compagni di sventura lo vedevano dimagrire, spegnersi, perdere forze e speranza. Gli esami del sangue, fatti in carcere, erano alterati da anni. Una febbricola che non se ne andava mai, la nausea, il vomito di sangue. Una TAC al torace mostrava linfonodi ingrossati e calcificazioni alle coronarie, campanelli d’allarme importanti. Eppure la diagnosi era arrivata solo quando ormai la situazione era precipitata: leucemia linfatica cronica, una forma di tumore del sangue, già in fase avanzata.\nAd agosto era stato visitato dal Dott. Pietro Antonino Oliva, medico legale di parte: “Il Signor Chindamo Giosuè è stato accompagnato nella sala colloqui su una sedia a rotelle … il capo e il tronco erano flessi in avanti … incapace a mantenere la stazione eretta se non per un brevissimo spazio temporale … deambulazione sul piano possibile ma con necessità di appoggio, con passo corto e andatura a base allargata, incerta e claudicante, con affanno dopo un pur breve tragitto … a tratti confuso con turbe dell’attenzione spontanea, della capacità di concentrazione, disturbi della memoria a breve termine e a lungo termine e umore marcatamente depresso con preoccupazione per il proprio stato di salute.”\nNon è solo la leucemia. Da tempo Giosuè lamenta un dolore forte e oppressivo al petto, che dura più di venti minuti, si irradia al braccio sinistro e gli toglie il respiro. È un tipo di dolore che, in qualunque pronto soccorso, farebbe scattare subito controlli al cuore. In carcere, secondo quanto riportato nella perizia, nessuno gli ha mai fatto gli esami fondamentali per capire se il suo cuore fosse in pericolo. Eppure la TAC mostrava già calcificazioni alle arterie coronarie. Il rischio di infarto viene definito “elevato”.\nNella sua relazione, il medico legale certifica un “iter inadeguato”: troppo tempo passato senza una diagnosi, senza gli specialisti giusti, senza i controlli necessari. Dice chiaramente che il carcere, per Giosuè, è diventato “patogeno”, cioè una causa diretta o indiretta dell’aggravamento della sua malattia. Aggiunge che le sue condizioni sono “gravi e incompatibili con il regime detentivo carcerario” e che il rischio per la sua vita è molto alto. Dietro queste parole tecniche c’è una realtà semplice e terribile: un uomo gravemente malato che, per anni, non ha ricevuto le cure che avrebbe dovuto avere. Un uomo che sta scontando una pena, ma che non dovrebbe per questo essere condannato a una lenta agonia, senza dignità, senza assistenza adeguata, lontano dai propri affetti e da strutture in grado di seguirlo come il suo caso richiede.\nLa moglie di Giosuè, Carmelina, il suo legale, Veronica Ciardiello, il Garante dei detenuti della Campania, Samuele Ciambriello, chiedevano una cosa semplice e ragionevole: se non la sospensione della pena per gravi motivi di salute, almeno la detenzione domiciliare, per curarsi in un ambiente dove fossero davvero possibili controlli ravvicinati, terapie specialistiche, riabilitazione, protezione dalle infezioni. Non per cancellare la pena, ma per evitare che la pena diventasse qualcosa di molto peggio: una condanna anticipata alla morte.\nUna volta, ad agosto, Samuele era entrato nella sua cella, si era seduto con lui sul letto. Prima di congedarsi, Giosuè gli aveva regalato il calendario di Nessuno tocchi Caino con i volti e le frasi degli abolizionisti del carcere. C’era anche Filippo Turati: “Noi crediamo di aver abolito la tortura, e i nostri reclusori sono essi stessi un sistema di tortura, la più raffinata; noi ci vantiamo di aver cancellato la pena di morte dal codice penale comune, e la pena di morte che ammanniscono goccia a goccia le nostre galere è meno pietosa di quella che era data per mano dal carnefice.”\nNel dicembre 2024, Giosuè stava ancora in piedi, era in grado di camminare da solo, quando è andato in permesso premio per trascorrere tre giorni presso l’Ufficio Diocesano di Pastorale Carceraria a Napoli. I giudici di sorveglianza che gli hanno concesso il piccolo beneficio hanno riportato nell’ordinanza che “il detenuto aveva ripudiato il sistema criminale nel quale aveva militato, esprimeva consapevolezza per i danni cagionati alla sua famiglia e a se stesso dalla sua scelta di vita criminale, e trovava nello studio una risorsa importante per consolidare quel mutamento che le medesime relazioni comportamentali definiscono “costante” e “senza cedimenti”.”\nNeanche un anno dopo, novembre 2025, Giosuè si muoveva su una sedia a rotelle in regime di alta sicurezza presso la Casa Circondariale di Secondigliano e, nei momenti di crisi più acuti, presso il Reparto Detenuti dell’Ospedale “Antonio Cardarelli” di Napoli. Aveva il fiato corto anche per pochi passi, non riusciva a stare in piedi a lungo, era estremamente debole, pallido, deperito, con linfonodi ingrossati, momenti di confusione e un umore profondamente depresso. Ma i giudici di Sorveglianza che gli hanno negato la sospensione della pena e anche la detenzione domiciliare hanno scritto che “non emerge una incompatibilità delle condizioni di salute del prevenuto con il regime carcerario” e che “ogni necessità terapeutica ben può essere soddisfatta in ambiente carcerario e ospedaliero”. Hanno aggiunto che Giosuè Chindamo era ancora un pericolo pubblico: “elemento di spicco della consorteria mafiosa … non è provvisto, neppure, di idoneo domicilio atteso che quello indicato presso la moglie Carmelina e la figlia insiste sul territorio e sul medesimo contesto criminale di appartenenza … non emergendo, peraltro, che il detenuto abbia effettivamente reciso i rapporti con il territorio e con il contesto da cui hanno tratto scaturigine i delitti”.\nNemmeno un anno, lo stesso tribunale ha messo due ordinanze diverse, opposte. Ma l’uomo non era più lo stesso, perché la malattia che poteva essere curata e il carcere che lo doveva proteggere, lo avevano distrutto. La nostra Costituzione dice che il diritto alla salute è un diritto fondamentale, di tutti. Anche di chi è detenuto. Le sentenze dei giudici supremi ricordano che la detenzione non può spingere la vita di una persona “al di sotto della soglia di dignità” e che la mancanza di cure adeguate può diventare un trattamento disumano. È accettabile che un detenuto aspetti cinque anni per scoprire di avere una leucemia, pur mostrando segnali evidenti di malattia? È giusto che chi è nelle mani dello Stato si ritrovi senza tutele costituzionali? Financo di quella minima, la possibilità concreta di curarsi in modo adeguato?\nLa mattina di sabato scorso, sua moglie Carmelina mi ha chiamato preoccupata. Giosuè era finito al pronto soccorso. Mi sono messo subito a scrivere la mia istanza pubblica di grazia. Non ho fatto in tempo, è il mio cruccio. La sera tardi, Giosuè se n’è andato: solo come un cane, in silenzio, senza disturbare, senza il conforto di un affetto caro. È volato in cielo con la leggerezza di una farfalla. Via dalla “valle di dolori”, fuori da quelle “quattro mura”, lontano da “cancelli, cemento e ferro temperato”. È stato “cacciato dalla cella”. Con cattiveria.\nQuesta non è solo la storia di un uomo, ma uno specchio che ci costringe a guardare come trattiamo chi è più fragile, quando è chiuso dietro le sbarre e non ha altro che lo Stato a cui affid",
    "author": null,
    "source": "Ristretti Orizzonti",
    "published_date": "2026-01-28"
  },
  "https://ristretti.org/roma-giorgio-anziano-e-invalido-in-cella-a-rebibbia-per-poche-monete": {
    "title": "Roma. Giorgio, anziano e invalido, in cella a Rebibbia per poche monete",
    "link": "https://ristretti.org/roma-giorgio-anziano-e-invalido-in-cella-a-rebibbia-per-poche-monete",
    "content": "di Gianni Alemanno e Fabio Falbo\nIl Dubbio, 28 gennaio 2026\nOggi vi vogliamo raccontare la storia di Giorgio P., compagno di cella di Gianni, perché è veramente emblematica di come funziona non solo il sistema penale ma anche l’assistenza sociale in Italia. Giorgio ha 62 anni, arrestato il 23 dicembre scorso, è stato scaricato nello “stanzone della vergogna” del G8, cioè la saletta per la socialità trasformata (per il sovraffollamento) in cella comune, dove vivono una decina di persone detenute, con un solo bagno e senza armadietti e mobilio. Michele, l’irrequieto “fanciullo” liberato la settimana scorsa, l’aveva individuato e segnalato a Gianni che cercava una persona per riempire un posto rimasto libero nella sua cella (mai lasciare posti vuoti: non si sa mai chi può arrivare…).\nMa Giorgio aveva fatto resistenza: “sto bene qui” ripeteva, l’abbiamo dovuto convincere a forza per trasferirsi nella “normale” cella di 6 posti dove sta Gianni. Poi abbiamo capito perché: Giorgio in libertà viveva nei dormitori della Caritas e si era abituato a dormire in mezzo alla gente più disperata. Un po’ alla volta ci ha raccontato la sua storia, che è come un pugno allo stomaco per chi ha un minimo di coscienza sociale. Giorgio ha cominciato a lavorare a 17 anni come operaio nel Luneur di Roma, poi si è arruolato volontario nella Marina militare italiana. Imbarcato nella nave Grecale ha compiuto missioni militari importanti in Estremo Oriente e nel Mediterraneo.\nTornato a casa prende il diploma di “perito elettronico capotecnico industriale” all’istituto “Francesco Severi” di Tor Marancia, quindi lavora 7 anni come operaio e impiegato tecnico alla Sip (vi ricordate l’azienda pubblica telefonica prima della Telecom?), 6 anni e mezzo in una fonderia di Martin Sicuro in Abruzzo come operaio metalmeccanico specializzato. Poi entra nel calvario del precariato: 8 mesi a Teramo, 6 mesi nella società interinale che fornisce manodopera al Gruppo Fiat - ma lui è molto fiero di aver lavorato sulle fibre speciali dei pannelli interni delle Ferrari -, poi arriva all’Iveco di Suzzara, in provincia di Mantova, dove lavora per 4 mesi e mezzo come operaio specializzato di 5 livello.\nMa nel 2004 l’azienda viene messa in cassa integrazione speciale e lui, lavoratore interinale, viene puramente e semplicemente licenziato (anche se gli permisero di dormire per altri 3 mesi nella casa comune offerta agli operai senza dimora). Torna a Roma, dove fa per qualche altro mese il portiere con mansioni da operaio in un condominio. Ma a questo punto sulle mani di Giorgio cominciano a manifestarsi i sintomi di una malattia degenerativa di origine genetica, gli cadono anche 8 denti e lui, che non riesce più a stringere gli attrezzi tra le mani, non è più un operaio “spendibile” sul mercato del lavoro.\nCome “soggetto fragile” entra nel circuito sociale del Comune di Roma. Nel 2007 frequenta un corso al Servizio Giardini, lavorando per 8 mesi a Villa Borghese e al Pincio. Poi entra nella Cooperativa 29 giugno (sì, quella di Salvatore Buzzi) dove lavora come giardiniere, dormendo in tenda dentro o davanti alla Stazione Ostiense (secondo lui meglio che dormire nei dormitori sociali dove la puzza e la sporcizia sono insopportabili).\nDistrutta la Cooperativa 29 Giugno dall’inchiesta di “Mafia capitale”, torna a Mantova dove risiede la madre e il fratello e qui, nel 2015, avviene il fatto surreale che lo porterà in galera: mentre passeggiava nella zona del campo sportivo, vede alcuni parchimetri fuori uso e, più per curiosità che per vedere cadere qualche moneta, comincia a smanettare sui bottoni. Arriva un sorvegliante privato che, vedendo che uno dei parchimetri era manomesso, chiama la Polizia locale. Gli agenti perquisiscono Giorgio e nel suo zaino trovano il “corpo del reato”: qualche moneta spiccia. Giorgio si difende dicendo che quelle monete (qualche euro in tutto) erano sue, ma la polizia locale lo denuncia per i reati ex artt. 624 e 625 (furto su cose destinate a pubblico servizio).\nGiorgio viene rilasciato e riprende la sua vita da homeless, dal 2019 al 2023 ottiene il reddito di cittadinanza. Nel 2021 viene operato alle mani al Fatebenefratelli all’Isola Tiberina e ottiene il 10% di invalidità che, secondo la legge 104, non prevede pensioni sociali. Ottiene l’assegno d’inclusione e finisce nella tendostruttura installata a San Pietro in occasione del Giubileo. Il 23 dicembre 2025 viene convocato dalla Polfer della Stazione Ostiense “per un chiarimento” che in realtà è la notifica di un “foglio di arresto”. Perché? Perché i processi per il “furto” del 2015 erano andati avanti fino alla condanna in via definitiva a 6 mesi di reclusione, potrebbe accedere alle misure alternative ma nessun centro Caritas si prende la responsabilità di offrirgli il necessario domicilio.\nE così Giorgio si è ritrovato a Rebibbia per un ipotetico “furto” di qualche monetina, avvenuto dieci anni prima. Così va la giustizia italiana. Una brava persona, con un passato da militare e da operaio di tutto rispetto, invalido alle mani, precario di lungo corso e poi homeless affidato ai servizi sociali, si trova in cella perché la sua “pratica” è passata tra le mani di poliziotti sbrigativi, magistrati passacarte e avvocati d’ufficio distratti, fino ad arrivare a Rebibbia. Sei mesi per qualche monetina, inflitti a una persona anziana e invalida, che ha lavorato tutta la vita e che avrebbe tutto il diritto di essere assistita socialmente!\nAdesso abbiamo portato Giorgio alle ragazze del Segretariato del Comune che operano nel carcere, per trovargli domicilio presso una struttura d’assistenza, in modo da rendere possibile la scarcerazione. Poi Giorgio dovrà di nuovo operarsi alle mani e trovare il modo di giungere alla pensione, versando altri 20 mesi di contributi come categoria protetta, o arrivando alla pensione di vecchiaia a 67 anni. Intanto ristagna nella cella, silenzioso e assente, assistito dai suoi compagni di cella, rimpiangendo il tempo in cui dormiva all’addiaccio, ma da uomo libero.",
    "author": "Gianni Alemanno",
    "source": "Il Dubbio",
    "published_date": "2026-01-28"
  },
  "https://ristretti.org/cagliari-la-denuncia-di-sdr-con-41bis-a-uta-impossibile-garantire-cure-a-detenuti": {
    "title": "Cagliari. La denuncia di Sdr: “Con 41bis a Uta impossibile garantire cure a detenuti”",
    "link": "https://ristretti.org/cagliari-la-denuncia-di-sdr-con-41bis-a-uta-impossibile-garantire-cure-a-detenuti",
    "content": "ansa.it, 28 gennaio 2026\n“La grave carenza di personale sanitario nella Casa Circondariale di Cagliari-Uta rischia di non poter garantire i livelli essenziali di assistenza ai detenuti, già messi a dura prova. La situazione sembra destinata a precipitare con l’ormai imminente arrivo dei detenuti al 41bis”. Lo sostiene Maria Grazia Caligaris, presidente dell’associazione “Socialismo Diritti Riforme” facendosi carico delle “preoccupazioni, per l’eccessiva presenza di detenuti, rappresentate da diversi familiari delle persone ristrette nell’Istituto cagliaritano e sottolineando la scelleratezza del progetto”.\n“A 14 anni dal passaggio della sanità penitenziaria dal Ministero della Giustizia a quello della Salute la situazione attuale sembra diventata insostenibile. Il quadro delineato per l’assistenza in carcere - ricorda Caligaris - è stato pensato e strutturato per una capienza regolamentare di 550 persone detenute. Da alcuni mesi però le presenze dietro le sbarre a Uta sono diventate 740/750, vale a dire un terzo in più dei numeri previsti per l’assistenza. A fronte di questa crescita esponenziale di pazienti detenuti non solo non sono aumentati i Sanitari ma addirittura sembra che si siano del 50%”.\n“Con l’ormai imminente arrivo dei detenuti del 41bis - osserva ancora la presidente di Sdr - i numeri sono destinati ad aumentare ulteriormente fino addirittura a 830 detenuti. Numeri che gravano pesantemente sull’intero sistema sottraendo risorse professionali sui più fragili. Nel frattempo, infatti sono anche cresciute le criticità considerando il rilevante numero di detenute/i stranieri (circa 190) e di tossicodipendenti e pazienti psichiatrici (oltre il 30%). Un quadro sconfortante a cui oggi dopo anni di trascuratezza, nonostante le ripetute segnalazioni, è chiamato a dare risposte il governo regionale”.\n“L’auspicio è che il quadro emergenziale possa essere al più presto coperto da interventi straordinari da parte del Governo nazionale giacché non appare deciso a rivedere la scelta di considerare la Sardegna come il luogo ideale per costruire una servitù penitenziaria. Senza un’immediata presa in carico della situazione, il carcere cagliaritano - conclude Caligaris - non sarà in grado di garantire il diritto alla salute sancito dalla Costituzione e si finirà col registrare la paralisi delle relazioni sanitarie richieste dai Tribunali per poter accedere a misure alternative. Insomma un disastro per tutti di cui il Governo dovrà, volente o nolente farsi carico”.",
    "author": null,
    "source": "Ristretti Orizzonti",
    "published_date": "2026-01-28"
  },
  "https://ristretti.org/monza-nel-carcere-la-stanza-dellaffettivita-uno-spazio-libero-per-i-legami-affettivi-e-intimi": {
    "title": "Monza. Nel carcere la stanza dell’affettività: uno spazio “libero” per i legami affettivi e intimi",
    "link": "https://ristretti.org/monza-nel-carcere-la-stanza-dellaffettivita-uno-spazio-libero-per-i-legami-affettivi-e-intimi",
    "content": "di Alessandro Salemi\nIl Giorno, 28 gennaio 2026\nUn sanitario mancante ha ritardato di qualche giorno l’avvio del servizio, ma ora il traguardo è vicino. Alla Casa circondariale di Monza sta per diventare operativa la “stanza dell’affettività”, uno spazio dedicato agli incontri tra i detenuti e i loro partner o familiari, pensato per tutelare la dimensione affettiva e relazionale anche all’interno della detenzione. Un segnale concreto di cambiamento che incontra la soddisfazione di Paolo Piffer, professionista impegnato da anni nei percorsi di rieducazione in carcere e consigliere comunale di Civicamente. “Con la stanza dell’affettività il carcere di Monza compie un passo ulteriore verso l’umanizzazione della pena, nel solco della Costituzione e dei diritti umani”, spiega Piffer.\nLo spazio sarà privo di vigilanza visiva e auditiva diretta, pur restando protetto e regolamentato, consentendo così il mantenimento dei legami affettivi e intimi, spesso messi a dura prova dalla detenzione. Alla base dell’iniziativa c’è una consapevolezza sempre più condivisa: la privazione della libertà non può trasformarsi in una cancellazione totale dell’affettività. “Mantenere vivo il legame con il mondo esterno è il primo passo verso una reale reintegrazione sociale”, sottolinea Piffer.\n“Un detenuto che continua a sentirsi parte di un nucleo affettivo ha maggiori motivazioni per intraprendere un percorso di cambiamento”. Non solo: studi di settore evidenziano come il supporto familiare sia uno dei principali fattori di successo nel post-detenzione, contribuendo alla riduzione delle tensioni interne e alla prevenzione della recidiva. Con questa attivazione, Monza si allinea alle esperienze più avanzate in ambito europeo, promuovendo un modello di giustizia che non si limita alla punizione, ma punta alla ricostruzione dell’individuo e del suo tessuto relazionale”. Sono orgoglioso della mia città e del carcere con cui collaboro da 16 anni”, conclude il consigliere, ringraziando la direttrice Cosima Buccoliero, l’area educativa e la polizia penitenziaria, chiamata a garantire lo svolgimento ordinato di un servizio tanto prezioso quanto delicato.\nLa stanza dell’affettività si inserisce in un contesto già ricco di progetti orientati al reinserimento sociale: laboratori teatrali, sartoria creativa, formazione in falegnameria e Fab-Lab, musica, corsi universitari e sportelli per il lavoro. Tra questi, anche Free for Music, progetto promosso dallo stesso Piffer e sostenuto da Orangle Records, che utilizza musica e rap per aiutare i detenuti a rielaborare emozioni e costruire nuove opportunità, con il contributo di artisti affermati. Un mosaico di iniziative che racconta un carcere diverso, dove la pena diventa occasione di cambiamento reale.",
    "author": "Alessandro Salemi\nIl Giorno",
    "source": "Il Giorno",
    "published_date": "2026-01-28"
  },
  "https://ristretti.org/brescia-a-verziano-si-prendono-le-misure-per-lampliamento-del-carcere-i-tempi-si-allungano-al-2030": {
    "title": "Brescia. A Verziano si prendono le misure per l’ampliamento del carcere, i tempi si allungano al 2030",
    "link": "https://ristretti.org/brescia-a-verziano-si-prendono-le-misure-per-lampliamento-del-carcere-i-tempi-si-allungano-al-2030",
    "content": "di Manuel Colosio, 28 gennaio 2026\nCorriere della Sera\nMartedì i tecnici hanno effettuato alcuni rilievi per le volumetrie, passaggio indispensabile per stendere il progetto preliminare. A Verziano si iniziano a prendere le misure in vista del carcere che verrà. Letteralmente. Nella giornata di martedì, infatti, i tecnici si sono presentati alla casa di reclusione per avviare le rilevazioni volumetriche propedeutiche alla redazione del progetto preliminare, che successivamente dovrà essere messo a gara. La conferma arriva dalla parlamentare di Fratelli d’Italia Cristina Almici. Si tratta però di un passo piccolo, piccolissimo, che offre una sola certezza: vedere l’opera conclusa nel 2029, come annunciato dal ministro della Giustizia Carlo Nordio nell’aprile 2025 rispondendo a un’interpellanza della senatrice bresciana Mariastella Gelmini, appare ormai quasi impossibile.\nSecondo le stime fornite dallo stesso Guardasigilli, infatti, entro la fine dello scorso anno si sarebbe dovuto concludere l’iter per l’affidamento congiunto della progettazione esecutiva e dei lavori. Le operazioni avviate martedì dimostrano invece che ci si trova ancora in una fase embrionale, quella del progetto di fattibilità tecnico-economica, necessario per poter poi procedere a quelle successive. Serviranno dunque ancora diversi mesi e, considerando che per i lavori il Ministero della Giustizia ha stimato una durata di circa tre anni e mezzo — confermando un finanziamento complessivo di 38 milioni di euro — l’orizzonte temporale si sposta inevitabilmente almeno al 2030. Sempre che tutto proceda senza intoppi.\nI nodi da sciogliere, infatti, sono ancora numerosi, a partire dagli espropri delle aree esterne al carcere, indispensabili per evitare che l’ampliamento vada a sacrificare gli spazi trattamentali oggi a disposizione dei detenuti e destinati ad attività sportive e lavorative. Nordio aveva assicurato che tali aree sarebbero state garantite e si sarebbe cercato di acquisire nuovi spazi, precisando come “non compete solo a noi, è un lavoro collegiale” e chiamando in causa in particolare il Comune di Brescia, definito dal ministro “nostro migliore interlocutore”. E aggiungendo: “Se il Commissario straordinario per l’edilizia penitenziaria troverà adeguata attenzione, come sta trovando, spero che questi tempi possano essere abbreviati”. Peccato però che Palazzo Loggia non stia ricevendo alcuna risposta, nonostante le ripetute sollecitazioni avanzate nel corso degli ultimi mesi per aggiornarsi su un’operazione alla quale il Comune attribuisce la massima importanza.\nL’ampliamento della casa di reclusione di Verziano rappresenta infatti una pedina fondamentale per arrivare alla chiusura definitiva dell’altro carcere cittadino, il vetusto e invivibile Nerio Fischione. Per dismettere la sovraffollata casa circondariale di Canton Mombello, però, è necessario che Verziano, una volta ampliato, disponga di una capienza adeguata. Le ultime stime parlano di 348 posti, ridimensionati rispetto agli oltre 400 ipotizzati inizialmente, ma comunque quasi cinque volte superiori alla capienza attuale di Verziano e paragonabili alla somma dei posti regolamentari dei due istituti penitenziari bresciani (71 a Verziano e 182 a Canton Mombello). Anche su questo fronte, però, per avere certezze sarà necessario attendere il progetto preliminare. Del quale, per ora, non c’è traccia.",
    "author": "Manuel Colosio",
    "source": "Ristretti Orizzonti",
    "published_date": "2026-01-28"
  },
  "https://ristretti.org/napoli-a-scampia-larte-del-cucito-ago-e-filo-per-intrecciare-inclusione-riscatto-e-futuro": {
    "title": "Napoli. A Scampia l’arte del cucito, ago e filo per intrecciare inclusione, riscatto e futuro",
    "link": "https://ristretti.org/napoli-a-scampia-larte-del-cucito-ago-e-filo-per-intrecciare-inclusione-riscatto-e-futuro",
    "content": "di Walter Medolla\nIl Manifesto, 28 gennaio 2026\nNel quartiere di Napoli e nel carcere di Santa Maria Capua Vetere a Caserta il progetto formativo IeFP della Fondazione Isaia ed Eitd. Dallo studio dei tessuti alla rifinitura a mano. C’è un momento esatto in cui un percorso formativo smette di essere un insieme di ore d’aula e diventa una reale possibilità di riscatto e di futuro. A Napoli, nel popoloso quartiere di Scampia, questo momento ha un nome e si chiama IeFP (acronimo di Istruzione e Formazione Professionale), progetto nato dalla visione della Fondazione Isaia ed Eitd, e sostenuto dalla Regione Campania, e si muove tra le strade del quartiere a nord di Napoli e le mura del carcere di Santa Maria Capua Vetere, in provincia di Caserta.\nL’obiettivo è ambizioso: dimostrare che il disagio non fa parte di un destino immutabile, ma una condizione da cui si può uscire se si riceve fiducia e uno strumento concreto tra le mani. Anzi due per la precisione: ago e filo. Per ricucire i pezzi della propria vita e imparare un mestiere, quello del sarto, che da queste parti ha una lunga e gloriosa tradizione.\nCosì i giovani individuati per il progetto IeFP imparano l’alta sartoria napoletana, ma non si limitano a cucire, vengono iniziati a un rituale di precisione estrema che parte dallo studio dei tessuti e dalla geometria del taglio. Imparano a rispettare il drittofilo e a interpretare i cartamodelli per dar forma a ogni singola componente: dai davanti alla schiena, fino alle maniche. Con il passare dei mesi, la confidenza con le macchine per cucire professionali lascia spazio alla vera eccellenza artigianale, ovvero la rifinitura a mano. È qui che il lavoro diventa meditazione: i ragazzi apprendono l’esecuzione delle asole ricamate, l’attaccatura dei bottoni con il classico punto di giglio e il delicato ribattimento delle spalle, dettagli che trasformano un semplice capo d’abbigliamento in un manufatto d’alta moda.\nNe è un esempio la storia di Alessia. Il suo percorso di studi si era interrotto bruscamente, a causa di una serie di difficoltà vissute nel contesto scolastico Quando è arrivata al progetto della Fondazione Isaia, portava con sé i segni di quella fragilità: un atteggiamento di insofferenza, quasi una corazza di aggressività necessaria a proteggersi in un contesto di marginalità. Eppure, dietro quella difesa, gli esperti hanno intravisto una scintilla. Durante le ore di laboratorio, il modo in cui la ragazza guardava il tessuto e muoveva le mani rivelava un interesse nuovo. Questa intuizione ha portato alla sua selezione per l’alternanza scuola-lavoro presso la Enis, il cuore produttivo del gruppo Isaia. Qui è avvenuto il cambiamento: Alessia ha compreso il valore dell’opportunità e ha risposto con una dedizione tale da spingere l’azienda a proporne l’assunzione ancor prima del diploma.\nQuesta filosofia del “fare bene per stare bene” si riflette anche nel laboratorio di camiceria attivo nel penitenziario di Santa Maria Capua Vetere. Anche qui, il filo della sartoria serve a ricucire identità spezzate, offrendo ai detenuti una dignità che solo il lavoro artigianale sa restituire. Dietro questi successi c’è il lavoro silenzioso e durissimo di tutor come Fiammetta Isaia, che ogni giorno lottano per evitare che questi ragazzi si perdano di nuovo nei vicoli della rassegnazione. È una scommessa ad alto rischio, perché investire su chi è ai margini richiede coraggio e pazienza.",
    "author": "Walter Medolla\nIl Manifesto",
    "source": "Il Manifesto",
    "published_date": "2026-01-28"
  },
  "https://ristretti.org/prato-sovraffollamento-e-risarcimento-ai-detenuti-un-incontro-organizzato-dalla-camera-penale": {
    "title": "Prato. Sovraffollamento e risarcimento ai detenuti, un incontro organizzato dalla Camera penale",
    "link": "https://ristretti.org/prato-sovraffollamento-e-risarcimento-ai-detenuti-un-incontro-organizzato-dalla-camera-penale",
    "content": "notiziediprato.it, 28 gennaio 2026\nAppuntamento venerdì prossimo a palazzo Banci Buonamici per affrontare un tema di stretta attualità come quello degli spazi detentivi spesso ristretti e insufficienti che producono il riconoscimento del danno al recluso. Alternative e soluzioni al centro del dibattito. Riduzioni di pena, risarcimenti e trasferimenti per detenuti costretti a vivere in celle che non rispettano i parametri minimi di legge. È questa una delle conseguenze concrete del sovraffollamento carcerario, tema al centro dell’incontro in programma venerdì 30 gennaio, a partire dalle 15.30, nella sala del Gonfalone di palazzo Banci Buonamici, a Prato (ingresso libero e gratuito).\nL’evento, promosso dalla Camera penale di Prato, affronterà in particolare se e quanto i rimedi risarcitori, la liberazione anticipata, le pene sostitutive delle pene detentive brevi e le misure alternative possano incidere sulla riduzione del sovraffollamento negli istituti penitenziari. In Toscana, secondo gli ultimi dati disponibili, le persone detenute adulte sono oltre 3.200. Il sovraffollamento e le condizioni delle celle rappresentano da anni una criticità diffusa, documentata da numerose testimonianze e perizie. Al centro del dibattito vi saranno gli effetti della sentenza Torreggiani e della giurisprudenza successiva, che consentono ai detenuti di chiedere interventi quando le celle non rispettano i parametri minimi di spazio. In Toscana i casi documentati riguardano gli istituti di Livorno, Sollicciano e Prato.\nProprio nel carcere pratese della Dogaia una parte significativa delle richieste fondate su condizioni illegittime è stata accolta. “I rimedi risarcitori e le riduzioni di pena alleviano la detenzione delle persone ma non sono una vittoria: sono la prova di un sistema che non funziona e di una negligenza strutturale - sottolinea l’avvocato Elena Augustin, presidente della Camera penale di Prato - è stato dimostrato che nelle celle della Dogaia i detenuti vivono in condizioni che non rispettano i parametri minimi di legge. Sospettiamo che questo possa accadere in altre strutture penitenziarie”.\nAll’incontro interverranno Marcello Bortolato, presidente del tribunale di Sorveglianza di Firenze, Gianpaolo Catanzariti, responsabile dell’Osservatorio carcere dell’Unione delle Camere penali Italiane, Veronica Manca, avvocato penalista e ricercatrice all’Università di Trento, Emilio Santoro, ordinario di Filosofia del diritto all’Università di Firenze. È previsto anche l’intervento dell’onorevole Roberto Giachetti, deputato, sulle iniziative parlamentari in corso per affrontare il sovraffollamento negli istituti penitenziari. A moderare l’incontro saranno Elena Augustin (presidente Camera Penale di Prato) e Sara Mazzoncini, componente della Commissione Carcere della Camera Penale di Prato.",
    "author": null,
    "source": "Ristretti Orizzonti",
    "published_date": "2026-01-28"
  },
  "https://ristretti.org/bari-allipm-fornelli-torna-in-scena-da-oggi-la-compagnia-della-sala-prove": {
    "title": "Bari. All’Ipm Fornelli torna in scena da oggi la Compagnia della Sala Prove",
    "link": "https://ristretti.org/bari-allipm-fornelli-torna-in-scena-da-oggi-la-compagnia-della-sala-prove",
    "content": "Corriere del Mezzogiorno, 28 gennaio 2026\nNuove repliche in programma a fine gennaio per “Traggiche criature o della sostanza dei sogni”, dopo il grande riscontro di pubblico al debutto di novembre. La Compagnia della Sala Prove, composta da giovani detenuti attori dell’Istituto Penale per i Minorenni “Fornelli” di Bari, sarà nuovamente in scena da questa sera fino a venerdì (ore 20.30) con lo spettacolo scritto e diretto da Lello Tedeschi, curatore da oltre 25 anni di Sala Prove, centro stabile di formazione, produzione e ricerca teatrale per e con i giovani detenuti dell’Ipm, e promosso dal 1998 da Teatri di Bari/Teatro Kismet con il Dipartimento Giustizia Minorile e di Comunità del Ministero della Giustizia. L’evento rientra nel progetto nazionale “Per Aspera ad Astra riconfigurare il carcere attraverso la bellezza”, promosso da Acri, che prevede oltre al percorso formativo alla pratica di scena, anche corsi di illuminotecnica, scenotecnica, audiovisivo.\nTraggiche criature o della sostanza dei sogni nel piacere per una teatralità sfacciata e manifesta, pescando tra creature più o meno “tragiche” della letteratura teatrale e non - testi da Flaiano, Mishima, Shakespeare e Wilde - su cui lavorare e da mettere in vita scenica e in relazione. Creature intrappolate dal proprio destino cui proviamo a dare voce e corpo, immaginandole in un teatro in cui giocano a rievocare le vicende che hanno contrassegnato la propria “tragica” esistenza. La scena, per queste creature immaginarie, è diventata così occasione per riflettere sulla gabbia del proprio destino, che forse non è così segnato come sembra, o come ce lo raccontano.",
    "author": null,
    "source": "Ristretti Orizzonti",
    "published_date": "2026-01-28"
  },
  "https://ristretti.org/as3-romanzo-che-racconta-la-vita-in-un-carcere-femminile-in-cui-e-molto-molto-difficile-essere-madre": {
    "title": "“AS3”, romanzo che racconta la vita in un carcere femminile (in cui “è molto, molto difficile essere madre”)",
    "link": "https://ristretti.org/as3-romanzo-che-racconta-la-vita-in-un-carcere-femminile-in-cui-e-molto-molto-difficile-essere-madre",
    "content": "di Valerio Callieri\nillibraio.it, 28 gennaio 2026\nSta per uscire il romanzo, AS3, ma è anche e, soprattutto, il trentennale di Infinite Jest di David Foster Wallace. La prima casa editrice al mondo a pubblicarlo, al di fuori degli Stati Uniti, è stata Fandango. AS3 è un romanzo edito da Fandango. È con questo sillogismo sdrucciolevole che voglio accompagnarvi dentro la sezione di Alta Sicurezza 3 di Rebibbia da cui nasce il mio romanzo. È qui che ho condotto un lungo laboratorio di scrittura per conto della Fondazione Severino. Prendendo l’abbrivio dall’incipit di un brano di Infinite Jest, voglio suggerirvi quello che ho sentito e che troverete nella storia. Se in virtù di carità o disperazione doveste mai trovarvi rinchiuse nella sezione femminile AS3 del carcere di Rebibbia verrete a sapere molte cose nuove e curiose. Scoprirete che non importa quante volte metterete una crocetta accanto a “Yogurt alla fragola” sul vostro modulo spesa, arriverà sempre quello ai mirtilli.\nChe la sezione AS3 è dedicata a chi ha compiuto reati di narcotraffico o collegati all’articolo 416 bis del codice penale. Che questo articolo punisce chiunque appartenga a un’associazione di tipo mafioso formata da tre o più persone. Che le mestruazioni possono scomparire improvvisamente e, come se nulla fosse, riapparire dopo mesi. Che i polpacci diventano flosci senza più l’attrito con l’asfalto. Che, quando uscirete da qui, le posate di metallo vi sembreranno pesantissime. Che esistono dei trucchi per tagliare la carne con il coltello di plastica.\nChe alcuni esterni al carcere, chiamati a insegnare o a condurre laboratori di scrittura e teatro, possono trattarvi in una maniera talmente paternalista o infantilizzante o indifferente che arriverete a preferire la rude schiettezza delle guardie.\nChe Monica è la persona più carismatica della sezione. Che carisma significa anche il soccorso dell’amica detenuta Virginia, ignorare le provocazioni di un altro gruppo di detenute, rivali e invidiose, che puntano a farle ritardare l’imminente scarcerazione. Che, per l’appunto, esiste il cosiddetto dispositivo della liberazione anticipata per cui potete ottenere uno sconto di pena di quarantacinque giorni ogni sei mesi di detenzione. Sconto che viene immediatamente revocato dal magistrato per un futile litigio tra detenute, per esempio.\nChe la maggior parte delle persone, per motivi tutto sommato comprensibili, non vorrà avere nulla a che fare con voi. Che, se tuttavia leggesse il tanto famoso quanto misconosciuto Cose di Cosa Nostra, scoprirebbe che Giovanni Falcone raccontava i suoi nemici con una voce empatica, curiosa, quasi narrativa. Che il giudice ha dovuto evitare le risposte consolatorie - i Buoni, i Cattivi - per comprendere (e combattere) a fondo chi aveva davanti. Che, per esempio, e per quanto possa sembrare assurdo, la mafia “può impartire una lezione di moralità”, almeno così scriveva.\nScoprirete che, se vostra figlia ha più di dodici anni, sarà trattata come una maggiorenne e quindi perderà tutti i privilegi della minore età per quanto riguarda colloqui e chiamate. Che avrete quattro ore al mese per i colloqui, e in questo novero sono comprese quelle con i vostri figli cosiddetti maggiorenni. E che se, per caso, i vostri familiari non riescono a sobbarcarsi il viaggio le vostre quattro ore al mese dal vivo diventeranno un’ora e venti minuti di videochiamate. Che quasi tutte le cose che qui dentro sembrano inutilmente crudeli sono, per lo più, assurde e imperscrutabili. Che l’espressione “Ah bello su tutte le rote!” non è solo una citazione di Amore tossico di Caligari, ma si utilizza ancora, senza nessuna ironia. E che a volte è necessario saper lottare senza paura e senza speranza.\nChe, sebbene la vulgata parli soprattutto dell’eroismo di Antigone, dopo aver letto il testo di Sofocle potreste rivalutare il bistrattato Creonte perché - diciamoci la verità - non si è mai visto un tiranno disamorato del potere e che, oltretutto, vi dà più volte l’opportunità di farla franca.\nE anche perché, ma questo lo ha suggerito Anna dopo la lettura, Antigone desidera segretamente morire. Che dunque, per una volta, Bertolt Brecht aveva toppato e Jean Anouilh aveva colto nel segno nella riscrittura della tragedia.\nChe prima di finire in AS3, Virginia è stata a pranzo a Buckingham Palace, almeno così dice. Che leggere “L’antilingua”, l’articolo di Italo Calvino, riesce a essere doloroso e stupefacente insieme, rivelandoti che non sei tu a essere stupida, ma che alcune comunicazioni burocratiche sono volutamente inafferrabili. Che è molto, molto difficile essere madre, qui dentro.\nL’autore - Valerio Callieri, nato a Roma nel 1980, gestisce la rivista Siamomine (e la newsletter Dylarama) e produce contenuti per l’agenzia di comunicazione Minestudio. Ha pubblicato per Feltrinelli due romanzi, Teorema dell’incompletezza, con cui ha vinto il Premio Calvino, e Le furie, oltre a un libro nonfiction (È così che ci appartiene il mondo). Anche autore del documentario I nomi del padre, Callieri firma ora per Fandango AS3, un romanzo corale, in cui racconta di tre donne detenute in regime di Alta Sicurezza di Rebibbia AS3, che per il resto del mondo sono invisibili: Anna, Monica e Virginia intrecciano le loro storie intime e criminali in un dialogo che diventa una sorta di dramma contemporaneo, nato dall’urgenza di essere ascoltate senza giudizio. Un libro radicato nelle esperienze di ascolto e nei laboratori di scrittura in carcere che Callieri conduce da anni.",
    "author": "Valerio Callieri",
    "source": "illibraio.it",
    "published_date": "2026-01-28"
  },
  "https://ristretti.org/il-bavaglio-delle-querele-temerarie-allitalia-il-record-europeo": {
    "title": "Il bavaglio delle querele temerarie: all’Italia il record europeo",
    "link": "https://ristretti.org/il-bavaglio-delle-querele-temerarie-allitalia-il-record-europeo",
    "content": "di Paolo M. Alfieri\nAvvenire, 28 gennaio 2026\nNel 2024 sono state censite 167 azioni legali temerarie in Europa. Ventuno arrivano dall’Italia, che per il secondo anno consecutivo è il Paese più colpito. Un segnale allarmante sulla contrazione dello spazio civico e sui limiti della nuova normativa europea anti-SLAPP. Non servono censure esplicite, né redazioni chiuse con la forza: oggi il silenzio si può ottenere per via giudiziaria, a colpi di querele milionarie e minacce legali capaci di fiaccare anche le voci più solide. È quanto emerge dal nuovo rapporto della Coalition Against SLAPPs in Europe e della Fondazione Daphne Caruana Galizia. Un’Europa dove chi indaga, denuncia o critica il potere viene sempre più spesso trascinato in tribunale non per cercare giustizia, ma per essere intimidito. Nel 2024 le azioni legali temerarie censite sono state 167, una in più rispetto all’anno precedente. Un numero che, isolato, può sembrare marginale. Ma il dato diventa allarmante se letto in prospettiva. Dal 2010 a oggi le SLAPP (Strategic Lawsuit Against Public Participation) documentate salgono a 1.303, in netto aumento rispetto alle 1.049 rilevate fino al 2023. Non episodi sporadici, ma una dinamica strutturale che accompagna la progressiva contrazione dello spazio civico europeo.\nIn questo scenario l’Italia occupa una posizione scomoda. Per il secondo anno consecutivo è il Paese europeo con il maggior numero di casi registrati nel 2024, 21 in totale, davanti alla Germania con 20. Un primato che pesa anche per i protagonisti coinvolti. Tra i casi mappati figurano la querela della ministra del Turismo Daniela Santanché contro l’Espresso, con una richiesta di risarcimento da 5 milioni di euro, e l’azione legale del ministro delle Imprese e del Made in Italy Adolfo Urso contro Il Foglio e Il Riformista, per somme comprese tra 250.000 e 500.000 euro. Azioni che producono un effetto immediato, a prescindere dall’esito giudiziario: dissuadere, logorare, scoraggiare.\nMa il rapporto avverte che ciò che emerge è solo la punta dell’iceberg. La maggior parte delle pressioni avviene prima dell’aula di tribunale, nella fase precontenziosa. Lettere di diffida, minacce legali, richieste di risarcimento sproporzionate che raramente diventano pubbliche ma che incidono profondamente sul lavoro di giornalisti, attivisti e whistleblower. È qui che il meccanismo intimidatorio funziona meglio, perché resta invisibile.\nLa Direttiva europea anti-SLAPP approvata nel 2024 segna un passo avanti importante, ma insufficiente. L’Unione Europea, priva di competenze dirette sui procedimenti nazionali, ha limitato le tutele ai soli casi transfrontalieri, come quello che coinvolge la Bbc, querelata da Trump per 10 miliardi di dollari, e Greenpeace, bersaglio della causa da 660 milioni di dollari dell’Energy Transfer, contro la quale la Ong ha sporto una controquerela nei Paesi Bassi. Una protezione dunque parziale, che lascia scoperto oltre il 90 per cento delle azioni legali temerarie, quasi tutte di natura interna. Consapevole del rischio, la Commissione Europea ha invitato gli Stati membri a estendere le garanzie anche ai casi nazionali e a tutti i procedimenti, inclusi quelli penali e amministrativi. Polonia e Belgio hanno già dato segnali concreti in questa direzione.\nIgnorare questo invito significa depotenziare la riforma, anche se per il governo italiano sarebbe sufficiente limitarsi al recepimento formale della direttiva. “Per il secondo anno consecutivo il nostro Paese detiene il primato europeo per numero di azioni vessatorie - osserva Sielke Kelner, coordinatrice del gruppo di lavoro italiano di CASE, costituitosi nel 2021dall’unione di molte organizzazioni, tra cui Amnesty International Italia, Articolo 21 e Transparency International Italia -. Un abuso del sistema giudiziario che mette a tacere chi osa criticare i potenti e che colpisce il diritto dei cittadini a essere informati”.",
    "author": null,
    "source": "Avvenire",
    "published_date": "2026-01-28"
  },
  "https://ristretti.org/migranti-la-salute-non-e-una-variabile-dellordine-pubblico": {
    "title": "Migranti. La salute non è una variabile dell’ordine pubblico",
    "link": "https://ristretti.org/migranti-la-salute-non-e-una-variabile-dellordine-pubblico",
    "content": "Il Manifesto, 28 gennaio 2026\nAppello dei professionisti della salute per la tutela delle persone migranti, in risposta alla Circolare del Ministero dell’Interno del 20/01/2026. Nella circolare rivolta alle prefetture dal Ministro dell’Interno il 20 gennaio 2026, che punta ad aumentare la capienza dei CPR e a facilitare le espulsioni, le indicazioni per ritardare la visita medica di idoneità dopo l’ingresso nei CPR dal punto di vista della sanità pubblica rappresentano una sfida al Codice Deontologico e alla tutela della salute, che sollecitano alcune riflessioni.\n1. La visita medica è un atto preventivo. Inderogabile e non un ostacolo burocratico da snellire: ne consegue che, clinicamente e legalmente:\n- La valutazione di idoneità deve essere preventiva all’ingresso in comunità ristretta per identificare vulnerabilità (psichiatriche, infettive o croniche) che l’ambiente del CPR aggraverebbe.\n- Ritardare la visita significa esporre sia il trattenuto sia la comunità (incluso il personale medico e di polizia) a rischi sanitari elevati, come focolai infettivi o eventi critici (suicidi, autolesionismo).\n2. Il medico deve rispondere al Codice di Deontologia Medica, non alle circolari prefettizie:\n- L’Art. 32 della Costituzione e il Codice Deontologico impongono al medico di operare in autonomia per la tutela della vita e della salute.\n- Accettare che una persona venga trattenuta senza una preventiva valutazione di idoneità la pone a rischi di salute potenzialmente gravi e inaccettabili.\n3. È in contrasto con la giurisprudenza recente: nel 2025 il Consiglio di Stato ha annullato parti dei capitolati d’appalto dei CPR proprio per l’inadeguatezza degli standard sanitari e della prevenzione del rischio suicidario. Una circolare che indebolisce ulteriormente i controlli medici preventivi è in contrasto con le istanze di tale sentenza.\nLa stessa Circolare del 20 gennaio 2026 sollecita protocolli con i SerD per facilitare il trattenimento delle persone “tossicodipendenti”: i CPR non possiedono i requisiti per una presa in carico da parte dei servizi per le tossicodipendenze dei pazienti con disturbo da uso di sostanze (DUS) secondo i criteri del DSM5; tali situazioni rientrano quindi tra i criteri di inidoneità sanciti dall’art. 3 della Direttiva del Ministero degli Interni del 19 maggio 2022 per queste ragioni:\n- Inidoneità di principio: il CPR è una struttura di detenzione amministrativa priva di finalità terapeutiche e riabilitative, il trattenimento di un soggetto con DUS attivo contrasta con il diritto costituzionale alla cura. La “gestione” interna tramite protocolli SerD si riduce spesso a una mera terapia sostitutiva o farmacologica per il controllo dei sintomi astinenziali, senza una reale presa in carico.\n- Rischio di eventi critici: La privazione della libertà in un soggetto con problemi di salute mentale legati alle dipendenze aumenta notevolmente il rischio di atti autolesivi e di suicidio.\n- Primato della continuità terapeutica: la deontologia medica e le evidenze cliniche impongono l’invio ai servizi territoriali (e non il trattenimento) perché è l’unica via per garantire la sicurezza del paziente e l’efficacia del trattamento, che il regime detentivo del CPR rende tecnicamente impossibili.\nSottoscrivere protocolli che avallino il trattenimento di persone con disturbi da uso di sostanze significa, per il medico, determinare una condizione di rischio clinico inaccettabile. La tossicodipendenza non è un problema di ordine pubblico, ma una condizione complessa che richiede contesti di cura incompatibili con il CPR.\nCi appelliamo agli ordini dei medici e alla Federazione Nazionale degli Ordini dei Medici Chirurghi e Odontoiatri (Fnomceo), alle realtà scientifiche, sociali e istituzionali di tutela delle persone migranti e delle persone in detenzione, e in particolare al Garante Nazionale delle persone private della libertà personale, per\n- Ribadire che le valutazioni di idoneità medica alla vita in comunità ristretta devono essere effettuate prima del trasferimento nei CPR.\n- Chiedere un pronunciamento urgente che ribadisca l’obbligo per ogni medico di non sottostare a indicazioni che limitino l’efficacia dell’accertamento sanitario.\n- Segnalare che il ritardo nelle visite, unito alla mancanza di mediatori culturali, impedisce una corretta diagnosi, rendendo nulla la valenza della certificazione.\n- Denunciare il rischio che la citata Circolare venga usata per aggirare il parere medico per scopi unicamente securitari.\nLa salute non è una variabile dipendente dall’ordine pubblico. Un medico che accetta di ritardare o formalizzare una visita di idoneità senza i tempi e gli strumenti necessari abdica alla propria missione professionale e si espone a precise responsabilità deontologiche e legali.\nVittorio Agnoletto, membro del direttivo di Medicina Democratica\nNicola Cocco, infettivologo della Società Italiana di Medicina delle Migrazioni (SIMM)\nAntonello D’Elia, presidente di Psichiatria Democratica\nSalvatore Fachile, avvocato dell’Associazione per gli Studi Giuridici sull’Immigrazione (ASGI)\nGavino Maciocco, coordinatore e direttore editoriale di Saluteinternazionale.info\nMonica Minardi, presidente di Medici Senza Frontiere (MSF) Italia\nChiara Montaldo, Head of Medical Unit di MSF Italia",
    "author": null,
    "source": "La stessa Circolare del",
    "published_date": "2026-01-28"
  },
  "https://ristretti.org/migranti-gli-ennesimi-380-dispersi-nel-mediterraneo-ma-la-guardia-costiera-non-ha-datola-notizia": {
    "title": "Migranti. Gli ennesimi 380 dispersi nel Mediterraneo, ma la Guardia costiera non ha datola notizia",
    "link": "https://ristretti.org/migranti-gli-ennesimi-380-dispersi-nel-mediterraneo-ma-la-guardia-costiera-non-ha-datola-notizia",
    "content": "di Angela Nocioni\nL’Unità, 28 gennaio 2026\nLa Guardia costiera italiana non ha dato pubblicamente la notizia. Di quest’ultima tragedia si sa solo perché Scandura, di Radio Radicale, ha trovato e diffuso il comunicato InmarSat alle navi nell’area. La Guardia costiera italiana non ha diffuso la notizia dell’ennesima strage nel Mediterraneo centrale. Delle 380 persone disperse e probabilmente inghiottite dalle onde dopo esser partire dalla tunisina Sfax si sa soltanto perché Sergio Scandura, il giornalista di Radio Radicale che da anni svolge un prezioso lavoro di costante monitoraggio dell’area, ha trovato la comunicazione d’allerta alle navi data dalla Guardia costiera.\n“Il dispaccio Sar (Search and rescue, ricerca e soccorso n.d.r.) trasmesso il 24 gennaio sulla rete InmarSat dal Centro di coordinamento Itmrcc della Guardia Costiera italiana - aveva scritto Scandura sabato dando la notizia - riporta anche le date di partenza delle otto imbarcazioni dalla costa orientale della Tunisia, per un totale di circa 380 naufraghi. Le date di partenza da Sfax sono del 14, 18, 20 e 21 gennaio 2026: includono i giorni che hanno visto il quadrante del Mediterraneo Centrale, inclusa la rotta ideale da Sfax a Lampedusa, segnato dagli impietosi 7 metri di onda e dalle severissime raffiche fino a 54nodi provocate dal ciclone Harry”. Questa l’agenzia Agi che ha ripreso il messaggio di Scandura: “49 persone su barca in ferro, partite da Sfax il 21 gennaio; 54 persone su una imbarcazione, partite da Sfax il 20 gennaio; 45-50 persone partite da Sfax il 18 gennaio; 51 persone su barca in ferro, partite da Sfax il 20 gennaio; 36 persone su barca in ferro, partite da Sfax il 14 gennaio; 42 persone su gommone, partite da Sfax il 14 Gennaio; 53 persone su barca in ferro, partite da Sfax il 14 gennaio; 45 Persone su barca in ferro, partite da Sfax il 14 gennaio”.\nLa genesi della notizia è fondamentale perché mostra - e non è la prima volta - che se Scandura non avesse trovato e reso pubblico quel messaggio, di questo ennesimo dramma, come spesso accade, non si saprebbe nulla. Perché il Centro di Coordinamento delle capitanerie di porto di Roma è talmente attento a non irritare il governo Meloni e talmente sensibile agli umori del Viminale che le notizie delle stragi nemmeno le dà. Dice il cronista di Radio Radicale: “Sì, la Guardia costiera non ha fatto comunicazione pubblica attraverso comunicati stampa su queste tragedie. Abbiamo accesso a dispositivi, gli stessi montati sul ponte di comando delle navi, che ricevono tutti i bollettini: allerta meteo, avvisi ai naviganti e anche i search and rescue che sono messaggi di allerta. In questo caso era un dispaccio InmarSat. Devo dire che mai avevo visto in un solo dispaccio 8 diversi eventi Sar”. Ossia la segnalazione di un natante in pericolo, una allerta al soccorso. Continua Scandura: “Tutte e 8 le imbarcazioni erano partite da Sfax, si trattava di un gommone e di 7 barchini in ferro, 380 persone in totale. Nel dispaccio Sar si riportano anche le date di partenza, sono informazioni arrivate per un paio di casi da Alarm phone che li ha girati alla Guardia costiera”.\nNegli altri casi probabilmente l’allarme potrebbe esser partito dai parenti che, non avendo notizie delle persone imbarcatesi, potrebbero aver chiamato il centro della Guardia costiera. “Quando ho visto le date - dice Scandura - ho capito che purtroppo c’era ben poco da sperare. Le prime imbarcazioni sono partite il 14 gennaio, altre nei giorni del ciclone Harry con onde di 7 metri, otto metri e raffiche da 53 a 60 nodi”. Chissà se e quante altre persone sono partite in quei giorni anche dalle coste libiche. A parte i 380 scomparsi a bordo dei barchini dispersi riportati in quel dispaccio, ci sono altri 50 morti di cui si sa perché ne ha dato notizia l’unico superstite al naufragio, recuperato dal mercantile Star e ricoverato in gravi condizioni a Malta.\nNota Scandura: “Lascia da pensare l’alto numero di partenze da Sfax in periodo invernale, viene da chiedersi se qualcosa forse si stia incrinando nei patti tra l’Italia e la Tunisia di Saied, accordi sostenuti finanziariamente dall’Europa con memorabile visita di Von der Leyen e Mark Rutte e Giorgia Meloni per l’inizio di questo memorandum”.",
    "author": "Angela Nocioni",
    "source": "Ristretti Orizzonti",
    "published_date": "2026-01-28"
  },
  "https://ristretti.org/le-carceri-francesi-tra-le-peggiori-deuropa": {
    "title": "Le carceri francesi tra le peggiori d’Europa",
    "link": "https://ristretti.org/le-carceri-francesi-tra-le-peggiori-deuropa",
    "content": "di Pierpaolo Arzilla\nL’Opinione, 28 gennaio 2026\nC’è un’Europa che chiude accordi commerciali nei quattro angoli del mondo e un’altra che chiude troppo stesso entrambi gli occhi sulla necessità che anche la coercizione e la privazione della libertà da parte dello Stato necessita livelli essenziali di dignità. Non è il caso delle carceri francesi. Il Comitato anti tortura (Cpt) del Consiglio d’Europa ha denunciato di recente le condizioni di vita nelle prigioni d’Oltralpe. Che il rapporto definisce “magazzini di esseri umani”. Il Cpt ha visitato 14 stazioni di polizia e gendarmeria, quattro carceri (Fleury-Mérogis, Fresnes, Marseille-Baumettes e Villefranche-sur-Saône) e il carcere minorile di Marseille-la-Valentine. Anche se la maggior parte delle persone recentemente arrestate dalla polizia e dalla gendarmeria non ha denunciato maltrattamenti, il Cpt ha, tuttavia, raccolto diverse segnalazioni di violenza intenzionale, anche nei confronti di minori, in particolare durante le contenzioni a terra che comportavano pressione sul torace, sul collo o sul viso. Il comitato sottolinea che tale tecnica presenta un elevato rischio di asfissia posturale e ne chiede una revisione.\nLe condizioni osservate nelle stazioni di polizia sono rimaste estremamente preoccupanti: celle sporche e fatiscenti, servizi igienici carenti, presenza di scarafaggi e cattivi odori e mancanza di materassi o coperte puliti. Le strutture della gendarmeria visitate erano in condizioni fisiche decisamente migliori, ma le persone continuano a trascorrere la notte da sole in celle di detenzione senza un sistema di chiamata o una presenza fisica permanente. La visita alle quattro carceri si è svolta in un contesto di costante peggioramento del sovraffollamento carcerario, fa sapere il rapporto. Al momento della visita, la soglia di 80mila detenuti era stata superata, con circa 17mila persone oltre la capacità ufficiale, di cui 3.810 costrette a dormire su materassi sul pavimento. Il sovraffollamento ha avuto ripercussioni su tutti gli aspetti della vita carceraria: spazi ristretti, tensioni, mancanza di attività e opportunità di lavoro e difficoltà di accesso all’assistenza sanitaria. Per il Cpt, questa situazione può trasformare una prigione “in un magazzino di esseri umani”, compromettendo gravemente la dignità.\n“Il sovraffollamento è peggiorato dalla nostra visita nell’ottobre 2024”, afferma il presidente del Cpt, Alan Mitchell. “Più di 86mila persone - aggiunge - sono state incarcerate nel dicembre 2025, di cui 6.446 dormivano su materassi sul pavimento, e quasi 30 strutture avevano una capacità più che doppia: siamo quindi estremamente preoccupati per le condizioni carcerarie in Francia”. Il rapporto segnala denunce “credibili” di violenza fisica da parte degli agenti penitenziari, in particolare nelle carceri di Fresnes e Villefranche-sur-Saône. La violenza tra i detenuti è molto più diffusa. Risse ed estorsioni erano frequenti e la mancanza di intervento da parte del personale nei cortili di esercitazione, o la carenza di personale, creano un clima di paura. Il programma di attività, si fa notare, rimane molto limitato. La maggior parte dei detenuti in attesa di giudizio trascorre quasi 20 ore al giorno in cella, ancora di più nei fine settimana, a causa della mancanza di attività, formazione o opportunità di lavoro.\nSe l’accesso all’assistenza sanitaria è considerato generalmente soddisfacente nelle carceri di Fleury-Mérogis e Marseille-Baumettes, si rilevano “gravi carenze” a Fresnes e Villefranche-sur-Saône: di personale sanitario, coordinamento insufficiente, strutture inadeguate e assistenza psichiatrica molto limitata, in un contesto di elevata prevalenza di disturbi mentali. Il ministro della giustizia, Gérald Darmanin, ha annunciato la costruzione di nuove carceri, per combattere il sovraffollamento, ma ha escluso qualsiasi regolamentazione del numero di detenuti. Il suo Ministero prevede di aprire 3.000 posti aggiuntivi in carceri modulari entro i prossimi 18 mesi. Secondo i dati ufficiali, al 1 dicembre 2025 in Francia si registrava un record di 86.229 detenuti per 63.613 posti letto, con un tasso di occupazione complessivo del 136,5 per cento. La Francia, ha rilevato ancora uno studio del Consiglio d’Europa pubblicato lo scorso luglio, è tra i tre peggiori Paesi europei in termini di densità carceraria, dietro solo a Slovenia e Cipro.",
    "author": "Pierpaolo Arzilla",
    "source": "Ristretti Orizzonti",
    "published_date": "2026-01-28"
  },
  "https://ristretti.org/stati-uniti-liam-chloe-e-gli-altri-3-800-essere-bambini-nella-ice-age": {
    "title": "Stati Uniti. Liam, Chloe e gli altri 3.800: essere bambini nella “Ice Age”",
    "link": "https://ristretti.org/stati-uniti-liam-chloe-e-gli-altri-3-800-essere-bambini-nella-ice-age",
    "content": "di Pietro Piga\nvita.it, 28 gennaio 2026\nNon solo Liam (5 anni) e Chloe (2 anni): dall’inizio del secondo mandato di Donald Trump, almeno 3.800 minorenni, compresi 20 neonati, sarebbero stati fermati e detenuti dall’Ice. In diverse scuole del Minnesota la frequenza scolastica è diminuita tra il 20 e il 40%: i genitori hanno paura che i figli, tornando a casa da scuola, possano non trovare più nessuno ad aspettarli. Che cosa comporta per i bambini vivere in questa costante paura? In dialogo con la sociologa Joanna Dreby dell’Università statale di Albany.\nMinneapolis Public Schools families, educators and students hold signs during a news conference at Lake Hiawatha Park in Minneapolis, on Friday, Jan. 9, 2026, demanding Immigration and Customs Enforcement be kept out of schools and Minnesota following the killing of 37-year-old mother Renee Good by federal agents earlier on Wednesday.\nNella Valley View Elementary di Columbia Heights, Minnesota, c’è una sedia su cui non è più appeso lo zaino di Spiderman. È il posto che fino a martedì 20 gennaio era occupato da Liam Conejo Ramos. Da quel giorno, lo studente ecuadoregno di cinque anni - giunto negli Stati Uniti nel dicembre 2024 insieme alla famiglia (padre, madre, fratello maggiore) - non incontra più maestri e compagni di scuola. Liam si trova a migliaia di chilometri di distanza da loro, rinchiuso, insieme al papà Adrian Alexander, nel South Texas Family Residential Center di Dilley: il più grande centro di detenzione per famiglie della nazione e l’unico predisposto per il trattenimento dei nuclei familiari in attesa di deportazione. Un luogo da cui giungono segnalazioni su cibo con vermi, malattie costanti, cure mediche insufficienti. Proprio lì, sabato 24 gennaio, i detenuti hanno protestato invocando, con cartelli e cori, la libertà per i bambini.\nLiam ha raggiunto il Texas dopo essere stato fermato sul vialetto della sua casa a Minneapolis dagli agenti mascherati e armati dell’Ice, l’agenzia federale deputata al controllo delle frontiere e dell’immigrazione. Il loro intento era l’arresto del padre, accusato di essere un “immigrato illegale” nonostante sia in attesa che la propria richiesta d’asilo venga valutata. Così, il piccolo è finito nella rete nell’Operazione Metro Surge, che dispiega oltre 2mila agenti federali nell’area metropolitana di Minneapolis-Saint Paul e punta a sgominare “i peggiori tra i peggiori” (pedofili, predatori sessuali, trafficanti di droga). Qualche giorno dopo è toccato a Chloe, due anni, e al suo papà, Joel Tipan Echevarria: originari dell’Ecuador, regolari richiedenti asilo, erano in auto in una strada di Minneapolis quando sono stati prelevati a forza dagli agenti federali dell’Ice e poi trasportati in un carcere del Texas. La bambina è uscita il giorno dopo.\nI numeri dicono che a livello nazionale, dall’inizio del secondo mandato di Donald Trump, almeno 3.800 minorenni, compresi 20 neonati, sarebbero stati fermati e detenuti dall’Ice. Più di 1.300 di loro sarebbero rimasti rinchiusi per oltre 20 giorni, in violazione dell’Accordo Flores che tutela i minori in detenzione.\nDa quando l’Ice pattuglia le strade del Minnesota, compiendo incursioni e arresti che a Minneapolis sono sfociati nell’uccisione di Renee Good e Alex Pretti, le famiglie si barricano in casa per proteggere i figli. Le classi si svuotano e le lezioni vengono cancellate o svolte da remoto. I parcheggi delle scuole sono diventati le basi operative degli agenti federali, che circondano e bloccano scuolabus e le auto. La quotidianità dei bambini è militarizzata e questo si ripercuote sulla loro salute mentale: sono diventati insicuri, impauriti e sconvolti. Le conseguenze di questa politica migratoria sul benessere dei più piccoli sono state analizzate da Joanna Dreby, sociologa e professoressa dell’Università statale di Albany, New York, nel saggio Surviving the Ice Age: Children of Immigrants in New York (Russell Sage Foundation, 2025).\nPartiamo dal caso di cronaca del piccolo Liam, arrestato a 5 anni. Quali effetti psicologici e comportamentali può avere un episodio traumatico di questo tipo su un bambino di cinque anni?\nAssistere a episodi legati all’applicazione delle leggi sull’immigrazione che colpiscono i genitori può avere effetti profondi e duraturi sulla vita dei bambini. Ricordi perduti, depressione e problemi persistenti legati all’ansia, anche nei casi in cui in seguito i bambini siano stati riuniti ai genitori. Inoltre, le separazioni familiari prolungate sono problematiche nel corso della vita. Col tempo si accumulano risentimenti, creando tensioni nella relazione genitore-figlio. La perdita emotiva è significativa.\nA causa dell’Operazione Metro Surge, in diverse scuole del Minnesota la frequenza scolastica è diminuita tra il 20 e il 40%: questa situazione quali conseguenze a lungo termine potrebbe avere sull’educazione?\nLe ricerche dell’ultimo decennio negli Stati Uniti (l’Agenzia federale US Immigration and Customs Enforcement - Ice è stata creata il 1° marzo 2003, dopo gli attacchi terroristici dell’11 settembre 2001, ndr) mostrano che la frequenza scolastica diminuisce immediatamente dopo le azioni dell’Ice a causa degli effetti di riverbero delle paure. I genitori temono che se gli agenti federali dovessero arrivare mentre i loro figli sono a scuola, i bambini resterebbero senza nessuno che si prenda cura di loro. Da quanto ho appreso in oltre 15 anni di interviste, tali paure vanno ben oltre i gruppi che potremmo aspettarci siano i più spaventati, cioè le famiglie con genitori senza documenti. Nell’ultimo anno tali paure si sono sicuramente moltiplicate tra i bambini, anche tra quelli che potrebbero ritenere che i loro genitori non dovrebbero preoccupare di nulla. In più, i bambini temono anche che la cittadinanza per nascita venga revocata e metta a rischio familiari che in precedenza erano al sicuro nei loro status migratori.\nMolte famiglie cercano di proteggere i figli evitando di parlare dell’immigrazione. Quali effetti psicologici può avere questa combinazione di paura e silenzio sui bambini?\nLe famiglie devono fare un calcolo complesso su quanto condividere con i bambini riguardo a ciò che sta accadendo e su come farlo senza renderli più ansiosi. La messa a tacere delle storie dei genitori può diventare una fonte ancora maggiore di preoccupazione e ansia per i bambini, soprattutto quando sanno poco delle leggi e dei processi migratori. Alcuni genitori, al contrario, parlano apertamente ai figli dei loro percorsi di immigrazione, per prepararli: così per esempio possono fornire istruzioni su chi chiamare se succedesse qualcosa. Sebbene l’apertura possa sembrare la migliore pratica, alcuni bambini che ho intervistato hanno riferito di essere costantemente preoccupati perché troppo coinvolti nelle situazioni di immigrazione dei genitori. È davvero una linea sottile. I bambini hanno bisogno di sapere delle questioni migratorie, ma a volte troppe informazioni aumentano ansia e paure.\nIn Minnesota gli agenti federali hanno allestito basi operative nei parcheggi delle scuole. In che modo questa presenza militare costante e visibile influisce sul senso di sicurezza dei bambini?\nQueste azioni mirano solo a diffondere paura, e lo stanno sicuramente facendo. Si legge spesso di agenti federali dell’Ice o di altri funzionari che affermano che il loro ruolo è proteggere i cittadini statunitensi: ma quando sono visibilmente presenti nel modo in cui lo sono in Minnesota, davanti alle scuole e mentre arrestano genitori che stanno accompagnando a scuola i loro figli o tornando a casa dopo la scuola… non sono lì per proteggere nessuno. Si tratta, invece, un atto di intimidazione deliberata.\nQuando dei bambini assistono all’arresto di coetanei o familiari, come cambiano le dinamiche di gruppo in classe?\nBambini di età diverse reagiscono in modo diverso. I più piccoli possono parlare degli incidenti più apertamente, mentre quelli più grandi possono silenziare le esperienze ed esprimere le loro preoccupazioni in modi più indiretti. I bambini più piccoli spesso elaborano le loro paure attraverso il gioco. Già anni fa in una scuola ho visto che i bambini in cortile invece di giocare a “guardie e ladri” giocavano al gioco “dell’immigrazione”, inseguendo i “migranti”. Insegnanti e operatori scolastici possono vedere questi comportamenti come espressioni delle paure dei bambini, piuttosto che come qualcosa da correggere o reprimere.\nQuali interventi scolastici o comunitari si sono dimostrati più efficaci per salvaguardare il benessere dei bambini?\nLe persone che lavorano nelle scuole sono i primi soccorritori, perché si trovano in prima linea nel notare cambiamenti comportamentali in classe. Quando ciò accade, nelle scuole esistono sistemi di supporto che possono essere utili. I bambini che vengono messi rapidamente in contatto con delle risorse stanno meglio. Ma hanno anche bisogno di avere informazioni sull’immigrazione e sui diritti degli immigrati, comunicati in modi che non risultino eccessivamente personali o riferiti direttamente alle loro famiglie. Inoltre, gli insegnanti devono essere informati e consapevoli delle questioni attuali e avere una formazione di base su come l’Ice e ha operato in passato e su ciò che ora sta cambiando. Oggi, quando un bambino dice a un insegnante che sta andando a un appuntamento per l’immigrazione, può essere terrorizzato all’idea di non tornare a scuola il giorno dopo. Gli insegnanti devono comprenderlo per rispondere in modo appropriato e sensibile.\nAlla luce dei casi recenti, dell’elevato assenteismo e della paura diffusa, quali raccomandazioni farebbe a livello di politiche scolastiche o comunitarie?\nAvendo una maggiore consapevolezza del problema, le scuole hanno l’opportunità di strutturare un sostegno concreto, creando politiche di distretto su come interfacciarsi con gli agenti federali, offrendo formazione agli insegnanti e al personale scolastico sulle questioni migratorie a livello nazionale e locale, collaborando",
    "author": "Pietro Piga",
    "source": "vita.it",
    "published_date": "2026-01-28"
  },
  "https://ristretti.org/la-costituzione-negata-torture-in-carcere-non-solo-sollicciano": {
    "title": "La Costituzione negata. Torture in carcere, non solo Sollicciano",
    "link": "https://ristretti.org/la-costituzione-negata-torture-in-carcere-non-solo-sollicciano",
    "content": "di Ilaria Dioguardi\nvita.it, 27 gennaio 2026\nLe violenze contro due detenuti nell’istituto di pena fiorentino, avvenute sei e otto anni fa, furono torture. Così ha deciso la Corte d’Appello di Firenze con il rito abbreviato a un’ispettrice della polizia penitenziaria e ad otto agenti per i reati di tortura, falso e calunnia, con pene inflitte da cinque anni e quattro mesi a tre anni e quattro mesi. Simona Filippi, responsabile del contenzioso per l’associazione Antigone: “Ad oggi questa è la sentenza di merito più significativa che è stata scritta sul reato di tortura. Il fatto che i giudici abbiano avuto il coraggio, la consapevolezza di ribaltare una decisione di primo grado su un illecito così delicato, compiuto in un luogo che è dello Stato, lo ritengo importante”.\nDa cinque anni e quattro mesi a tre anni e quattro mesi. Sono le pene inflitte dalla Corte d’Appello di Firenze con il rito abbreviato a un’ispettrice della polizia penitenziaria e ad otto agenti per i reati di tortura, falso e calunnia. Al centro del procedimento due aggressioni, nel carcere fiorentino di Sollicciano, ai danni di altrettanti detenuti, avvenute nel 2019 e nel 2020. “Ad oggi questa che riguarda l’istituto fiorentino è la sentenza di merito sicuramente più significativa che è stata scritta su questo reato. Il fatto che i giudici abbiano avuto il coraggio, la consapevolezza di ribaltare una decisione di primo grado su un illecito così delicato, compiuto in un luogo che è dello Stato, lo ritengo importante”, dice Simona Filippi, avvocata, responsabile del contenzioso per l’associazione Antigone. “Da quando esiste il contenzioso di Antigone, abbiamo ricevuto tante segnalazioni e seguiamo diversi processi”.\nL’introduzione nel 2017 - L’introduzione del reato di tortura nell’ordinamento risale al 2017, con l’approvazione della legge n.110. “L’immissione di questo reato ha fatto sì che, anche da parte delle procure, ci sia un’attenzione maggiore rispetto a episodi che prima cadevano in prescrizione oppure non potevano essere identificati con l’attribuzione normativa corretta, che anche le convenzioni internazionali ci imponevano di introdurre”, continua Filippi. C’è stata anche un’altra sentenza, sempre della Corte di Appello di Firenze, che ha confermato la condanna per tortura per fatti avvenuti nel carcere di San Gimignano. “In questo caso, è stata confermata la condanna di primo grado, con una sentenza emessa dal giudice, dal tribunale collegiale di Siena”.\nIl caso di Reggio Emilia - “La notizia di Sollicciano mi ha fatto immediatamente pensare a un processo che si è celebrato a Reggio Emilia e che si è concluso con una sentenza di derubricazione del reato di tortura, con la condanna di otto agenti per il reato di abuso di autorità ex art. 608 codice penale, per il reato di percosse e per quello di falso ideologico”, prosegue Filippi. “In questo processo noi ci siamo, Antigone è parte civile, l’abbiamo seguito sin dal primo momento e i fatti noi riteniamo che debbano essere inquadrati nella tortura. Ci sarà a breve un appello davanti alla Corte di Appello di Bologna”.\nIl caso di Reggio Emilia riguarda fatti avvenuti il 3 aprile 2023, quando il sistema di videosorveglianza del carcere registrò il pestaggio di un detenuto tunisino di 44 anni. Il video, particolarmente violento, è stato parzialmente diffuso sui media. Nelle immagini si vedono le operazioni di accompagnamento della persona offesa alla sezione “Spiraglio”, destinata all’isolamento, da parte di 10 poliziotti, durante la quale la vittima subiva una “azione concitata di gruppo finalizzata e terminata con il suo incappucciamento” con una federa. Sempre incappucciato, il detenuto riceveva vari colpi e pugni, buttato a terra e bloccato, un agente si inginocchiava sulla sua schiena, la vittima veniva denudata dalla cintola in giù.\nI processi di Ferrara e Modena - Il caso di Ferrara ha visto la prima condanna in Italia (definitiva, per uno degli agenti coinvolti) per il reato di cui all’art. 613 bis del codice penale nei confronti di un pubblico ufficiale per il reato di tortura. I fatti risalgono al 30 settembre 2017, a tre mesi dall’introduzione del reato nel nostro ordinamento. La vittima è un detenuto italiano di 23 anni, che si trovava al momento dei fatti in regime di isolamento per il rischio che potesse compiere gesti autolesionistici e che ha subito, da parte di appartenenti alla polizia penitenziaria, un “violento pestaggio, operato anche mediante l’utilizzo di un ferro per la battitura”.\nIl caso di Modena riguarda il procedimento per la tortura che sarebbe stata commessa presso la locale casa circondariale da numerosi agenti di polizia penitenziaria nei confronti di 18 detenuti nel corso delle rivolte scoppiate l’8 marzo 2020, nel momento in cui venivano attuate le prime misure per evitare il contagio da Covid-19, tra le quali la sospensione delle attività trattamentali e dei colloqui con i familiari. A seguito di tali rivolte, sono morte nove persone, cinque nello stesso istituto e quattro a seguito di trasferimento in altri istituti. Il procedimento penale per i decessi si è concluso con l’archiviazione delle posizioni dei poliziotti penitenziari e del personale medico ed è attualmente pendente un ricorso avanti alla Corte europea dei diritti dell’uomo presentato dai familiari delle vittime e da Antigone.\nIn attesa di due sentenze: Torino e Ivrea - “Siamo in attesa di due sentenze. Una davanti al tribunale di Torino in composizione collegiale, un procedimento per l’ipotesi di tortura, che vede imputato un numero importante di agenti di polizia penitenziaria con diverse vittime, detenute presso la Casa circondariale Lorusso e Cotugno di Torino. La sentenza arriverà tra pochissimo”. Il processo riguarda fatti di tortura che sarebbero avvenuti dentro il carcere nella sezione dei cosiddetti “detenuti protetti”, coloro che hanno commesso reati di violenza sessuale.\nA marzo del 2016 Antigone ricevette una lettera di denuncia da parte di alcuni detenuti del carcere di Ivrea, i quali raccontano di aver assistito a un episodio di violenza. Si tratta di uno dei presunti episodi di violenza che coinvolgono questa casa circondariale e che daranno vita a tre procedimenti penali in cui l’associazione è coinvolta. “Dovrebbe esserci la sentenza a fine febbraio per un processo di fatti altrettanto gravi, di cui c’è anche una contestazione di tortura, che sarebbero avvenuti nel carcere di Ivrea prima del 2017. La maggior parte degli episodi non sono contestati come tortura perché il reato risale al 2016 e non era ancora entrato in vigore, ma c’è una contestazione che è successiva, in questo caso è stata contestata la tortura”. Per le presunte torture nel carcere di Ivrea la procura della città piemontese ha notificato 45 avvisi di garanzia ad agenti, medici, operatori e funzionari che, a vario titolo, risultano indagati per diversi reati, tra cui quelli di tortura, falso in atto pubblico e altri reati collegati.\nSanta Maria Capua Vetere - In seguito alle proteste per il rischio di contagio da Covid 19, è in corso un procedimento penale per presunte violenze e torture commesse da agenti a danno di vari detenuti presso la casa circondariale di Santa Maria Capua Vetere. Ad aprile del 2020 Antigone venne contattata dai familiari di persone detenute nel carcere campano, che denunciavano abusi, violenze e torture subite dai loro cari nella casa di detenzione. I ristretti del reparto “Nilo” sarebbero stati colpiti e costretti a radersi barba e capelli dagli agenti. L’azione violenta si sarebbe verificata il 6 aprile 2020 e ne sarebbero responsabili circa 400 poliziotti, intervenuti in tenuta antisommossa a seguito di una protesta, il giorno precedente, di detenuti dello stesso reparto, che sarebbero stati preoccupati per la diffusione della notizia di un detenuto positivo al Covid 19, posto in isolamento con febbre.\nNei giorni successivi i casi accertati di contagio salirono a quattro. Alcuni detenuti, dopo l’azione di violenza, sarebbero stati posti in isolamento, ai pochi visitati i medici non avrebbero refertato le lesioni. Dopo la conclusione delle indagini preliminari, furono 120 gli indagati per 85 capi di imputazione e 177 le persone offese. “In questo caso siamo in appello, il processo si trova pendente davanti alla Corte di Assise di Santa Maria Capua Vetere. È in corso il dibattimento e ci sarà una sentenza, probabilmente si concluderà nel 2026, si sta accelerando sui tempi di questo importante processo. Due imputati, che hanno scelto l’abbreviato, sono stati assolti e hanno, tra le altre contestazioni, anche la tortura”, prosegue Filippi. “Io ho discusso personalmente la scorsa settimana nella Corte di Appello di Napoli. La prossima udienza è fissata a marzo, quando ci sarà la sentenza dell’appello dell’abbreviato dei due imputati”.\nA Milano il primo processo per fatti di tortura in un minorile - “In Italia si sta celebrando il primo processo per fatti di tortura avvenuti in un carcere minorile, al Beccaria. Nel corso delle indagini, in una maniera molto attenta e scrupolosa che condivido pienamente, la procura ha deciso di ascoltare i ragazzi in incidente probatorio”, continua Filippi. “In questo momento si stanno facendo le evidenze davanti al Giudice per le indagini preliminari - Gip, i colloqui con i giovani avvengono con le modalità protette. Questo procedimento durerà diversi mesi perché le vittime sono molte”. Emergerebbe un quadro di violenze sistematiche e reiterate commesse da decine di agenti e dirigenti tra il 2021 e il 2024. Negli atti si parla di maltrattamenti, torture, pestaggi, isolamento prolungato di minori in condizioni degradanti, falsificazione di referti e omissioni consapevoli. “Se confermato in sede processuale, non si tratterebbe di episodi isolati, ma di un vero e proprio sistema di violenze istituzionali”, dice Patrizio Gonnella, presidente di Antigone, sul sito dell’associazione. “Tutte le vittime erano minori, molti dei quali stranieri non accompagna",
    "author": "Ilaria Dioguardi",
    "source": "vita.it",
    "published_date": "2026-01-27"
  },
  "https://ristretti.org/made-in-carcere-quando-creativita-lavoro-e-bellezza-diventano-strumenti-di-rinascita": {
    "title": "Made in Carcere: quando creatività, lavoro e bellezza diventano strumenti di rinascita",
    "link": "https://ristretti.org/made-in-carcere-quando-creativita-lavoro-e-bellezza-diventano-strumenti-di-rinascita",
    "content": "di Lorenzo Cipolla\ninterris.it, 27 gennaio 2026\nLuciana Delle Donne, fondatrice di Officina creativa e Ufficiale della Repubblica, spiega a Interris.it la sua visione di impresa sociale. “Tutti parlano di business. Noi vogliamo parlare di felicità, di voglia di vivere, di benessere”. Luciana Delle Donne, fondatrice e CEO della cooperativa sociale non a scopo di lucro Officina creativa e Ufficiale dell’Ordine al merito della Repubblica, da vent’anni porta creatività e bellezza nei penitenziari italiani. Lo fa attraverso il lavoro di sartoria che produce gadget e capi di abbigliamento per il brand Made in Carcere, partendo dagli scarti tessili che acquisiscono nuova vita con patchwork cromatici che sfidano i dettami stagionali della moda, fornendo alle detenute impiegate uno stipendio e una nuova consapevolezza di sé stesse e del proprio futuro.\n“La cosa stimolante è trasformare i punti di debolezza in forza, più una persona viene scartata più ci dobbiamo impegnare a trasferire conoscenze e competenze. Quando ci prendiamo cura degli altri il nostro contributo è prezioso”. Negli ultimi anni Delle Donne è impegnata a disseminare questo modello in altri punti della penisola con il progetto BIL-benessere interno lordo, sostenuto dalla “Fondazione con il Sud”.\nLa scala del benessere - “Le persone che salgono di un gradino sulla scala del benessere non tornano in carcere”, continua Delle Donne, perché com’è stato dimostrato il lavoro abbatte la recidiva - la possibilità che dopo una pena si torni a commettere un reato. Con un doppio guadagno, per lo Stato che risparmia e per la persona che torna alla propria autonomia nella legalità. “Un detenuto costa sessantamila euro l’anno, se gli dai la possibilità di ricostruire la propria vita ce la può fare”, spiega alla luce dei dell’esperienza nelle carceri di Lecce, Trani, Taranto, Matera e l’istituto minorile di Bari. “Con gioia vedo i risultati sia per chi è ‘dentro’ che per chi è fuori ed entra in contatto con questa realtà. È importante comprendere che bisogna essere tutelanti con queste persone ‘scomode’”, aggiunge Delle Donne. L’acquisizione di un ruolo e di un metodo di lavoro aiuta le detenute a comprendere “cosa significhi essere responsabili, le fa diventare protagoniste e le rende attive e sicure”.\nCreatività strumento di lavoro - Dall’essere la fondatrice della prima banca online in Italia nel 2000 al diventare imprenditrice sociale in carcere il passo sembra lungo. “Non si è trattato di voler restituire qualcosa della mia fortuna professionale”, afferma, “quanto provare a essere più vicino a chi è ai margini della società per costruire qualcosa di buono. Posso dire che ce l’abbiamo fatta”. I fattori dell’operazione che dà questo risultato sono la creatività, la capacità di fare con quello che si ha e la solidarietà. “La creatività è uno strumento di lavoro, un valore intangibile e un modo per negoziare con l’esterno”, spiega. “La moda scarta molti tessuti ogni anno e noi lavoriamo con quello che abbiamo a disposizione, dalla spugna alla seta alla lana vergine, adattando il tessuto alle esigenze delle richieste che riceviamo. Ci piace essere trasgressivi rispetto alle mode e pensiamo agli accostamenti cromatici che secondo noi possono invogliare all’acquisto”, racconta. Nello Spazio Maison, com’è ridenominato il laboratorio sartoriale arredato con tappeti, divani, un tavolo al centro e una biblioteca - “non una catena di montaggio” - nascono gadget, come portachiavi, braccialetti e shopper, e capi di vestiario. L’ultima iniziativa sono gli abiti della serie Le quattro stagioni, fatti in tessuti pregiati, che si possono indossare “avanti e indietro e anche risvoltare”. “La creatività e l’ingegno aiutano a far riflettere”, illustra Delle Donne, “lo stile deve essere rivisto in termini di impatto ambientale. Abbiamo evitato che tanto materiale finisse al macero e i donatori hanno liberato i magazzini”.\nInnovare nella difficoltà - Prendersi cura degli altri fa bene, è la filosofia di Delle Donne. Per questo ha deciso di far uscire fuori il suo metodo con il progetto BIL “per rendere sistemico il cambiamento”. Il progetto inizialmente prevedeva l’inserimento lavorativo di 65 persone detenute in alcune cooperative, si è poi ampliato fino a coinvolgerne un centinaio e arrivando a sostenere venti sartorie sociali nelle periferie di diverse città italiane. Delle Donne suggerisce quale debba essere la visione dell’impresa sociale oggi - e domani. “Giro l’Italia per parlare di questa iniziativa, è importante promuovere modelli di impresa che possano aiutare gli altri ad avanzare, trasferiamo esperienze a chiunque bussi alla nostra porta”, conclude, “con la nascita di tante realtà simili è necessario essere più creativi e più attraenti, dobbiamo misurarci attraverso la bellezza”. Senza dimenticare che “l’innovazione sociale deve lavorare sulla difficoltà”.",
    "author": "Lorenzo Cipolla",
    "source": "interris.it",
    "published_date": "2026-01-27"
  },
  "https://ristretti.org/decreto-sicurezza-a-inizio-febbraio-senza-le-strette-su-minori-e-coltelli": {
    "title": "Decreto sicurezza a inizio febbraio senza le strette su minori e coltelli",
    "link": "https://ristretti.org/decreto-sicurezza-a-inizio-febbraio-senza-le-strette-su-minori-e-coltelli",
    "content": "di Simone Canettieri\nCorriere della Sera, 27 gennaio 2026\nLa scelta di Palazzo Chigi e Viminale. Le misure che la Lega voleva subito saranno poi nel ddl. Il nuovo decreto Sicurezza vedrà la luce “la prima settimana di febbraio”, ha annunciato il ministro dell’Interno Matteo Piantedosi. E alla fine, salvo sorprese, sarà confermato l’impianto che il Viminale aveva inviato a Palazzo Chigi una settimana fa. Nel decreto - 25 articoli - non ci saranno le strette sulle manifestazioni, le sanzioni amministrative per le famiglie dei minori che commettono reati, lo stop ai coltelli facili e lo “scudo penale” per le forze dell’ordine. Sono tutte norme che resteranno nell’altro pacchetto Sicurezza (40 articoli) presentato da Piantedosi, ma sotto forma di disegno di legge.\nLa “cautela” giuridica del ministero dell’Interno viene così confermata, visto che qualsiasi decreto, come si sa, ha bisogno dei requisiti “di necessità e urgenza”, imposti dalla Costituzione, ergo dal Quirinale. Morale: il battage di Matteo Salvini e della Lega degli ultimi giorni per arrivare a un “super decreto”, anche sulla scia degli ultimi fatti di cronaca legati alle baby gang, sembra registrare una sostanziale frenata. Il tutto in un asse fra Quirinale e Viminale, con il via libera di Palazzo Chigi. Il Corriere ha visionato la bozza, l’ultima, del decreto che sarà approvato dal Consiglio dei ministri a cavallo con l’inaugurazione delle Olimpiadi invernali.\nIl testo - su proposta della presidenza, dei ministri dell’Interno, della Giustizia, della Difesa e dell’Economia - prevede le zone rosse o “a vigilanza rafforzata”, il potenziamento delle iniziative in materia di sicurezza urbana e dei presidi di polizia sul territorio. E poi: il riconoscimento biometrico a posteriori negli stadi, il potenziamento della vigilanza dei litorali, le operazioni sotto copertura per la sicurezza delle carceri, il rafforzamento della sicurezza nelle reti ferroviarie e marittime con raccolta di dati interforze. Sono previste anche “norme urgenti concernenti il funzionamento delle strutture dedicate al trattenimento degli stranieri”. Con una parte legata ai diritti delle persone. Il governo interverrà anche sulle leggi “in materia di respingimento alla frontiera, espulsione e rimpatrio”. La parte finale del decreto riguarderà invece le carriere e i concorsi di polizia, finanza, carabinieri e penitenziaria.\nFin qui l’ultima bozza visionata dal Corriere che, appunto, non contempla gran parte delle norme che reclamava il centrodestra, a partire dalla Lega, con una certa urgenza. Provvedimenti destinati a finire in un disegno di legge. Tuttavia la sicurezza si conferma un tema caldo e “attenzionato” per il governo Meloni. Ieri il ministro per la Pubblica amministrazione Paolo Zangrillo ha aperto il tavolo per il rinnovo del contratto del comparto Sicurezza e Difesa relativo al triennio 2025-2027. Riguarda circa 500mila persone. “Ho voluto imprimere una forte accelerazione all’avvio delle procedure negoziali perché ritengo prioritario mettere le donne e gli uomini in divisa nelle condizioni di svolgere al meglio il proprio lavoro al servizio dei territori e della sicurezza dei cittadini”, ha spiegato il ministro di Forza Italia, titolare della Pa. A Palazzo Vidoni, oltre al padrone di casa, c’erano anche i ministri Crosetto e Piantedosi insieme a 39 sigle sindacali. Le risorse destinate al rinnovo, stanziate dalla legge di bilancio 2025, consentono un incremento retributivo complessivo pari al 5,4% a regime dal 2027.",
    "author": "Simone Canettieri\nCorriere",
    "source": "Corriere della Sera",
    "published_date": "2026-01-27"
  },
  "https://ristretti.org/sicurezza-e-minori-piu-divieti-e-sanzioni-non-sono-la-strada-giusta": {
    "title": "Sicurezza e minori: più divieti e sanzioni non sono la strada giusta",
    "link": "https://ristretti.org/sicurezza-e-minori-piu-divieti-e-sanzioni-non-sono-la-strada-giusta",
    "content": "di Vitalba Azzollini\nIl Domani, 27 gennaio 2026\nIl governo è davvero convinto che decine di nuove norme e sanzioni innalzeranno il livello di sicurezza dei cittadini? Se avesse verificato come norme similari hanno funzionato in altri paesi, avrebbe forse constatato che l’inasprimento normativo, da solo, raramente produce cali stabili e strutturali dei fenomeni criminali. Il governo è davvero convinto che decine di nuove norme e sanzioni innalzeranno il livello di sicurezza dei cittadini o vuole solo tranquillizzare l’elettorato? Di certo, credere e far credere che la realtà si conformi a quanto previsto in disposizioni di legge, senza valutarne preventivamente gli impatti, sarebbe tra gli atti di maggiore presunzione che un esecutivo possa fare.\nMa è proprio ciò che sembra stia facendo quello attuale con l’ultimo pacchetto Sicurezza, che segue solo di pochi mesi quello precedente. Qualche giorno fa abbiamo esposto i dubbi giuridici su alcune disposizioni in tema di immigrazione. Oggi è la volta di quelle su coltelli e oggetti similari. Studente ucciso a La Spezia, i coetanei contro i razzisti: “I coltelli? Non c’entra l’etnia” Il divieto di porto di coltelli e altro Si introduce un divieto assoluto di porto per taluni strumenti (con caratteristiche come lama flessibile, acuminata e tagliente superiore a 5 cm, a scatto/a farfalla, “di facile occultamento” e “di frequente utilizzo”), mentre altri si possono portare solo “per giustificato motivo”. Si prevedono pene detentive, aggravanti e sanzioni amministrative accessorie applicabili dal Prefetto. Espressioni come “facile occultamento” e “frequente utilizzo”, riportate nella sintesi delle norme, presentano un margine di incertezza interpretativa troppo ampio. Se resteranno nel testo definitivo, sarà inutile poi che il governo si lamenti della discrezionalità che sarà usata dai giudici nell’applicarle.\nSollevano criticità, tra l’altro, le misure accessorie come la sospensione di patente, licenza di porto d’armi e passaporto: pur essendo formalmente amministrative, hanno un contenuto afflittivo e incidono su interessi e diritti rilevanti come quelle penali, ma con garanzie procedurali minori, ferma restando la possibilità di impugnazione davanti al giudice. “Siete complici”. I compagni di Abanoub contro la scuola di La Spezia La vendita ai minorenni È vietata la vendita ai minorenni, anche online, di alcune “armi improprie” (strumenti da punta e taglio che possono essere usati per offendere). I commercianti devono tenere un registro elettronico quotidiano delle vendite, con sanzioni pecuniarie in caso di inadempimento.\nLa vigilanza e le sanzioni sono affidate ad Agcom. La norma potrebbe presentare profili di imprecisione. Nella sintesi, gli oggetti la cui vendita è vietata sono descritti in modo non puntuale, per cui non è chiaro quali rientrino nel divieto e quali no. Inoltre, non si specifica quale tra i soggetti coinvolti nella vendita online - venditore, piattaforma che ospita l’annuncio, soggetto che spedisce - debba verificare l’età dell’acquirente, e con quali strumenti minimi. Infine, l’attribuzione ad Agcom di compiti che riguardano anche profili di sicurezza pubblica e la vendita di beni non chiaramente definiti, pone un problema di coerenza con le competenze tipiche dell’Autorità. Ancora, il tracciamento operato con la registrazione delle vendite andrebbe coordinato con le tutele in materia di privacy. Coltelli e violenza, gli strumenti per educare alle relazioni a scuola La responsabilità dei “vigilanti” Si amplia il novero dei reati per i quali si può applicare l’ammonimento del questore verso ragazzi dai 12 ai 14 anni; e soprattutto si introduce una sanzione amministrativa pecuniaria a carico del “soggetto tenuto alla sorveglianza del minore”, a meno che non dimostri “di non aver potuto impedire il fatto” (formula già presente nel decreto Caivano).\nLa stessa sanzione opererebbe anche in caso di ammonimento per atti persecutori o cyberbullismo o di violazione del divieto di porto di strumenti atti ad offendere. I “vigilanti” non verrebbero puniti per un fatto proprio, ma per quello commesso dal minore, salvo provare di non averlo potuto impedire. Ciò addossa, in via di fatto, al sorvegliante un onere di prova liberatoria particolarmente gravoso, specie perché si tratta di una prova in negativo. A ciò si aggiunga che può non essere così chiaro chi sia, di volta in volta, il soggetto tenuto a controllare: solo i genitori, o anche gli insegnanti, gli allenatori sportivi e altri, con responsabilità concorrenti?\nAl di là delle criticità giuridiche, si torna alla domanda iniziale: il governo ha valutato l’impatto in termini di deterrenza delle disposizioni in via di adozione, ad esempio verificando come norme similari hanno funzionato in altri paesi? Se l’avesse fatto, avrebbe forse constatato che l’inasprimento normativo, da solo, raramente produce cali stabili e strutturali dei fenomeni criminali. Risultano decisivi, invece, interventi integrati fra scuola, servizi sociali, terzo settore, forze di polizia e altri attori, per fare prevenzione “a sistema”. Peccato che nel pacchetto Sicurezza non se ne trovi traccia. Cosa prevede il nuovo dl Sicurezza sui coltelli.",
    "author": "Vitalba Azzollini\nIl Domani",
    "source": "Il Domani",
    "published_date": "2026-01-27"
  },
  "https://ristretti.org/i-nuovi-decreti-una-risposta-allemergenza-non-ce-nulla-su-educazione-e-prevenzione": {
    "title": "“I nuovi decreti una risposta all’emergenza. Non c’è nulla su educazione e prevenzione”",
    "link": "https://ristretti.org/i-nuovi-decreti-una-risposta-allemergenza-non-ce-nulla-su-educazione-e-prevenzione",
    "content": "di Jacopo Storni\nCorriere Fiorentino, 27 gennaio 2026\nLa ricercatrice Sofia Ciuffoletti: “I giovani oggi non sono più violenti, è la società ad esserlo”. “Credo che il decreto Caivano non si ponga il problema di una diminuzione dei reati, quanto di una risposta eccezionale all’emergenza. C’è una grande differenza. Non so come l’inasprimento delle pene, la riduzione delle possibilità della messa alla prova minorile, l’introduzione di istituti amministrativi e non giurisdizionali di gestione della devianza minorile possano condurre a una diminuzione dei reati”.\nSono le parole di Sofia Ciuffoletti, ricercatrice fiorentina del Centro Interuniversitario Adir, secondo cui il decreto Caivano, tra le sue conseguenze, ha quella di portare al sovraffollamento degli istituti penali minorili: “Che il decreto Caivano abbia invece effetti di rilievo sui numeri delle persone minorenni detenute in istituti penali minorili mi pare un dato che dovrà essere attentamente studiato per capire l’effettiva entità del fenomeno di sovraffollamento (purtroppo a oggi, nei numeri, già presente a livello nazionale). Il nostro sistema di giustizia penale minorile è stato, per anni (e nel silenzio mediatico e pubblico… forse un silenzio benedetto viene da pensare oggi) una eccellenza a livello europeo, basata sul principio di educazione e sul carcere come (vera) extrema ratio. Credo che sia questa la vera emergenza cui dobbiamo impegnarci a rispondere”.\nSecondo la ricercatrice, “ogni questione di criminalità minorile ci pone di fronte alla questione educativa, culturale e affettiva e interroghi quindi noi adulti, non solo come singoli, ma come comunità (dis)educante”. C’è chi dice che i minori di oggi siano più violenti di quelli di ieri. Su questo Ciuffoletti sottolinea: “Non credo proprio che i giovani di oggi siano più violenti o più fragili, credo che viviamo in una società fragile e violenta. Ma sono convinta che se continuiamo a eludere il nostro compito educante e ad attribuire la responsabilità delle condotte violente dei giovani a categorie predefinite (dalle baby gang, ai maranza, ai minori stranieri non accompagnati) non sposteremo di una virgola la realtà, avalleremo l’idea di una emergenza da contrastare con mezzi eccezionali che esulano dall’ambito dei principi della giustizia minorile”.\nDetto questo, i reati dei minori aumentano. “Ma la questione dell’aumento dei reati - prosegue la ricercatrice - in particolare di quelli violenti che creano allarme sociale, è altamente discussa in letteratura. Innanzitutto dovremmo avere dati concreti, chiari, trasparenti e pubblici su cui impostare una riflessione tecnica, giuridica e sociologica.\nQuesti dati, a livello nazionale, mancano o non sono chiari. Questo non vuol dire che non dobbiamo studiare e contrastare (che significa anche e soprattutto lavorare sugli strumenti di prevenzione) il fenomeno, anzi ci dice che dovremmo studiarlo di più e meglio e pretendere dati chiari come “buona pratica di democrazia”. La generica dichiarazione di aumento dei reati può giustificare interventi di emergenza e allarme, ma non è su questi presupposti che si costruisce e si porta avanti una buona politica di intervento in ambito di prevenzione dei reati, ma anche di gestione e intervento penale al fine di abbattere la recidiva”.\nE proprio su questo, Ciuffoletti spende una parola per “il grande sforzo degli operatori della giustizia minorile che lavorano quotidianamente e con impegno per rendere concreto il principio di educazione (e non ri-educazione, come nel diritto penale degli adulti) del diritto penale minorile”.",
    "author": "Jacopo Storni\nCorriere Fiorentino",
    "source": "Corriere Fiorentino",
    "published_date": "2026-01-27"
  },
  "https://ristretti.org/la-nuova-vita-di-edoardo-18-anni-dopo-i-coltelli-e-la-droga": {
    "title": "La nuova vita di Edoardo (18 anni) dopo i coltelli e la droga",
    "link": "https://ristretti.org/la-nuova-vita-di-edoardo-18-anni-dopo-i-coltelli-e-la-droga",
    "content": "di Jacopo Storni\nCorriere Fiorentino, 27 gennaio 2026\n“Mi sentivo forte, facevo paura agli altri. In realtà stavo morendo”. Il giovane adesso vive in una casa-famiglia in Toscana. “Com’è cominciato? Le compagnie e mio padre assente”. “Quando ho accoltellato quel ragazzo, ricordo di aver sentito il suo sangue caldo nella mia mano. È un pensiero malato, ma in quel momento mi sentivo potente”. Edoardo (nome di fantasia), 18 anni, vive in una casa-famiglia per minori fragili in Toscana gestita dalla Fondazione Exodus di don Antonio Mazzi.\nQuando è cominciato tutto?\n“Alle medie ero tranquillo. Poi ho iniziato a uscire con compagnie sbagliate. Fumavo canne e ho conosciuto ragazzi più grandi di me, sentivo parlare di risse, ne vedevo. È lì che è iniziato tutto. Poi ho iniziato ad essere attratto dai coltelli. A casa ho avuto catane, machete, coltelli a scatto, a serramanico, a farfalla, pugnali”.\nPerché ti attraevano?\n“Mi facevano sentire forte. Tagliavano, facevano paura. Guardavo i film...”.\nQuando hai iniziato a rubare?\n“A 15 anni. Rubavo a chi capitava: anche adulti. Andavo a Firenze, Napoli, Milano. Spacciavo e rubavo”.\nPerché rubavi?\n“Non ero benestante. Se vedevo uno con un orologio da 30mila euro pensavo: se lo può ricomprare. Lo seguivo nei vicoli, coltello alla mano mi facevo dare orologio e portafogli. Era adrenalina che cresceva con le rapine, lo spaccio grosso. Mi sentivo forte. Tornavo in piazza coi soldi, offrivo cene, facevo regali alle ragazze”.\nChe tipo di rapine hai fatto?\n“Negozi, tabaccherie. Una rapina in casa di una persona, in gruppo, abbiamo svaligiato tutto”.\nCosa vedevi negli occhi delle tue vittime?\n“Quando tiri fuori un coltello, alcuni se la fanno addosso, altri piangono. Prendevo spesso psicofarmaci che mi portavano a uno stato di apatia totale”.\nLa cosa peggiore che hai fatto?\n“Ho accoltellato un ragazzo che mi doveva soldi. Durante una rissa ho tirato fuori il coltello e l’ho accoltellato alla pancia e poco sopra. Non so nemmeno se è finito in ospedale”.\nLa tua famiglia sapeva?\n“Mia mamma si arrabbiava quando uscivo. Sparivo per mesi. Lei non sapeva, era molto fragile. A 16 anni ho smesso di andare a scuola”.\nTi hanno mai fermato?\n“Sì. Ho un processo in corso per porto di arma bianca”.\nQuando è iniziato il cambiamento?\n“Estate 2024. Ero andato al mare a Vada. Sulla spiaggia mi son detto: “Non posso continuare così”. Ho pensato a mia mamma, ai nonni, ai miei fratellastri. Una mia cugina era rimasta sola dopo la morte di mia zia. Ho capito che dovevo esserci”.\nChi ti ha aiutato?\n“La mia ex ragazza e il Serd, che mi ha proposto la comunità. Un mio amico d’infanzia era già lì. Lo vedevo migliorare. Pensavo: se ce la fa lui, posso farcela anch’io”.\nPerché prima non stavi bene, anche se ti sentivi “forte”?\n“Era apparente. Dentro stai male. Quando passa l’effetto delle sostanze e la sera ripensi a tutto, senti il peso”.\nHai capito da dove veniva quel dolore?\n“Una cosa l’ho capita: la mancanza di mio padre. Gli altri bambini erano al parco col babbo, io no. Lui ha avuto altre donne, non mi ha mai cercato davvero. Quando sono nato era all’estero”.\nPerché oggi stai bene in comunità?\n“Ho ritrovato rapporti sani, amici veri. Tutti vogliamo imparare a vivere. Prima stavamo morendo lentamente”.\nLa tua giornata tipo?\n“Zappiamo l’orto, costruiamo, cuciniamo. Andiamo a parlare nelle scuole, giochiamo a calcio. Mi affido agli educatori. Ho ritrovato una famiglia e ripreso il rapporto con mia mamma”.\nHai avuto un momento di svolta emotiva?\n“Quest’estate, dopo un bagno al mare. Dovevo fare le pizze. Ho messo una canzone e mi sono messo a piangere. Pensavo a mia nonna, a mia mamma, alla mia famiglia, ai ragazzi della comunità. Pensavo: “Sto facendo la pizza per loro, che bello”. Mi sentivo libero”.\nPrima non lo eri?\n“No, ero in gabbia. La droga e lo spaccio diventano un lavoro: svegliarti presto, procurarti la roba, dividerla, venderla. Davanti avevo solo la morte o il carcere. Invece oggi sono vivo. E sono libero”.\nIl tuo sogno?\n“Avere una famiglia normale”.",
    "author": "Jacopo Storni\nCorriere Fiorentino",
    "source": "Corriere Fiorentino",
    "published_date": "2026-01-27"
  },
  "https://ristretti.org/il-report-sui-femminicidi-del-ministero-dellinterno-numeri-senza-dati": {
    "title": "Il report sui femminicidi del Ministero dell’Interno: numeri senza dati",
    "link": "https://ristretti.org/il-report-sui-femminicidi-del-ministero-dellinterno-numeri-senza-dati",
    "content": "di Donata Columbro\nIl Domani, 27 gennaio 2026\nNon c’è l’età di chi li ha commessi, o delle vittime, la ripartizione geografica, non sappiamo se gli autori (o le autrici) hanno commesso suicidio dopo l’atto, non ci sono indicazioni su denunce pregresse. Non conosciamo nemmeno la loro nazionalità. Giulia Sudano, presidente del think tank femminista Period, “così risultano inutilizzabili, compromettendo l’analisi del fenomeno, anche da parte delle istituzioni stesse”.\nCon il femminicidio di Federica Torzullo, 41 anni, di Anguillara Sabazia (Roma), il marito, principale indagato, viene accusato della nuova fattispecie di reato. Come cambieranno le pubblicazioni dei dati del ministero dell’Interno sugli omicidi volontari, con il nuovo articolo 577 bis del codice penale? Al momento non ci sono indicazioni. Anzi, sono spariti anche i report trimestrali. Al loro posto è comparso il report annuale relativo al 2025, e ci sarebbe anche una buona notizia: in generale, gli omicidi sono diminuiti del 15 per cento e le vittime di genere femminile sono 97, con un calo del 19 per cento rispetto alle 118 del 2024. Ma questa è l’unica analisi possibile con i dati che produce il servizio analisi criminale, o quasi.\nPossiamo ancora valutare una diminuzione degli omicidi commessi in ambito familiare e affettivo, che scendono da 158 a 128, e leggiamo che le donne uccise in famiglia sono 85 (erano 101 due anni fa). Gli omicidi commessi da partner ed ex partner restano invece stabili, 62, come nel 2024. Il patriarcato uccide ovunque e in ogni classe sociale: 84 femminicidi nel 2025 (più 7 morti indotte) Non possiamo dire altro. Non c’è l’età di chi ha commesso l’omicidio, o delle vittime, non abbiamo una ripartizione geografica, non sappiamo se gli autori (o le autrici) hanno commesso suicidio dopo l’atto, non ci sono indicazioni su denunce pregresse, o se le persone uccise erano coinvolte nel traffico di esseri umani o nel sex work.\nNon conosciamo nemmeno la loro nazionalità. Ci sono dei numeri, ma non sono dati: in effetti, il documento promette quello che poi mantiene, e cioè semplicemente riassume l’andamento degli omicidi “con particolare attenzione ai delitti potenzialmente legati a liti familiari e violenza domestica”, avvenuti nel 2025. Una modalità di presentare i dati che è stata criticata più volte dalle associazioni del settore, che lo scorso novembre hanno lanciato una campagna e una petizione per far applicare la legge 53 del 2022, dove sono ben esplicitate le indicazioni su come raccogliere e pubblicare i dati sulla violenza di genere. Nel report del ministero non è nemmeno possibile conoscere il sesso dell’autore o dell’autrice: sappiamo chi è stato ucciso, ma non da chi. I femminicidi sono dappertutto.\nMa di più dove le donne sono più emancipate E i tentati femminicidi? Un altro dato che manca a livello istituzionale, se pensiamo che le notizie in queste prime settimane del 2026 riguardano almeno tre donne, il caso di Muggiò, la 22enne accoltellata dal compagno in provincia di Torino, e la donna di 44 anni che a Ventimiglia si è gettata dal balcone per sfuggire al marito violento. Per quest’ultima ha già deciso il giudice delle indagini preliminari, però: si prostituiva, e quindi “non c’entra il femminicidio”. Ma dire “non c’è odio discriminatorio”, è in contrasto anche con le indicazioni delle Nazioni Unite che raccomandano di valutare anche lo sbilanciamento di potere all’interno della relazione.\n“Senza dati aperti non possiamo comprendere né prevenire la violenza di genere”. La campagna che chiede trasparenza L’unico modo per fare analisi sul fenomeno quindi è fare affidamento sulle indagini annuali di Istat, che però sono pubblicate ogni novembre e si riferiscono all’anno precedente. Oppure produrre dati in modo autonomo, come fa l’Osservatorio nazionale di Non Una di Meno, e come fanno tante giornaliste e attiviste. Anna Bardazzi, autrice del podcast Ricorda il mio nome, ha un file excel dove monitora le donne uccise e le donne scomparse, e di recente ha pubblicato un’analisi relativa al 2025 nella sua newsletter: “La più giovane aveva 14 anni. La più grande aveva 89 anni”, si legge.\nE ancora: “Su 83 autori, 21 sono uomini migranti di diverse nazionalità. Tra le loro vittime, soltanto 4 sono italiane, mentre essere una donna migrante è un fattore di rischio (33,7 per cento)”. Bardazzi cita anche i “femminicidi per procura”, quelli che in Spagna sono contati come violenza vicaria, cioè figli, genitori e altre persone uccise per colpire la donna. Combattere il patriarcato è anche una questione di dati Perché non troviamo questo livello di dettaglio nel report del ministero dell’Interno?\n“Raccogliamo i dati in maniera indipendente perché non possiamo farne a meno”, spiega Bardazzi, “È importante per poter contrastare la narrativa errata che ci viene proposta, ma anche per fare sensibilizzazione”. Violenze e femminicidi, tutti i paradossi della destra Il think tank femminista Period ha provato a ottenere i dati istituzionali mancanti con una richiesta di accesso civico, ma, anche qui, non mancano i problemi: “Ci sono dati duplicati e relazioni tra variabili non corrette”, conferma Giulia Sudano, presidente dell’associazione, “e così risultano inutilizzabili, compromettendo l’analisi del fenomeno, anche da parte delle istituzioni stesse”.",
    "author": "Donata Columbro\nIl Domani",
    "source": "Il Domani",
    "published_date": "2026-01-27"
  },
  "https://ristretti.org/ricorsi-al-tar-post-sui-social-e-denunce-linfuocata-campagna-referendaria": {
    "title": "Ricorsi al Tar, post sui social e denunce: l’infuocata campagna referendaria",
    "link": "https://ristretti.org/ricorsi-al-tar-post-sui-social-e-denunce-linfuocata-campagna-referendaria",
    "content": "di Giulia Merlo\nIl Domani, 27 gennaio 2026\nIl messaggio, poi cancellato, citava l’omicidio di Pretti a Minneapolis. Il segretario Maruotti si è scusato, ma il ministro “Falsità indegne”. Attesa la decisione del Tar sulla data del referendum. Sembra impossibile abbassare la tensione intorno alla campagna referendaria sulla riforma della magistratura e il clima rischia solo di peggiorare, nonostante manchino ancora almeno due mesi al voto. Almeno, perché oggi il Tar Lazio deciderà in camera di consiglio sul ricorso dei 15 promotori della raccolta firme, secondo cui la data del 22-23 marzo è stata fissata senza tenere in conto la loro iniziativa e dunque violando i precetti anche costituzionali per la convocazione del referendum e dunque anche per l’inizio della campagna elettorale.\nIn ogni caso, il gruppo dei Quindici sarà in Cassazione domani per il deposito delle firme, che hanno raggiunto quota 546mila, su un quesito che è diverso da quello già approvato dalla Suprema corte, e anche questo potrebbe essere oggetto di ulteriori questioni giuridiche. Intanto, però, non c’è giorno che passa senza scontri sempre più muscolari tra i sostenitori del Sì e quelli del No. Ieri è stato il giorno dello scivolone dell’Associazione nazionale magistrati, finita al centro della polemica a causa di un post su Facebook del segretario dell’Anm, Rocco Maruotti. Il magistrato ha condiviso la foto dell’uccisione a Minneapolis di Alex Pretti, scrivendo: “Anche questo omicidio di Stato rimarrà impunito in quella “democrazia” al cui sistema giudiziario è ispirata la riforma Meloni-Nordio”, con il tag al comitato referendario “Giusto dire No”. Il post è stato rimosso dopo poco, mentre sotto al post erano arrivati commenti di critica, ma sul web nulla sparisce mai per davvero e il tutto era già stato screenshottato.\nSubito è arrivata la dura presa di posizione dell’Unione camere penali italiane, che ha espresso “profondo sconcerto per il contenuto e per il metodo comunicativo e “ancora più grave è che provenga da un magistrato”, che così “diffonde vere e proprie falsità e produce come unico effetto l’ulteriore indebolimento della credibilità e dell’autorevolezza della magistratura”. A spegnere lo scontro non sono bastate le scuse pubbliche di Maruotti, che ha detto di aver rimosso il post “dopo pochi minuti perché, per come era scritto, si prestava ad essere strumentalizzato” e “non ritenevo e non ritengo opportuno paragonare la situazione statunitense con quella italiana, pertanto mi scuso con chi vi ha letto un accostamento improprio”.\nPoi ha spiegato che “la critica era rivolta a ciò che sta accadendo in questi giorni a Minneapolis e mirava a mettere in evidenza il fatto che il sistema accusatorio puro non rappresenta necessariamente un argine ad ingiustizie”, ha detto facendo riferimento al modello giudiziario in vigore negli Stati Uniti. Omicidio di Alex Pretti a Minneapolis, bufera sull’Anm per un post (rimosso) del segretario. Nordio: “Indegno” L’affondo di Nordio Le scuse non sono bastate né al ministro della Giustizia Carlo Nordio, né al centrodestra, che ha attaccato duramente il post pur cancellato di Maruotti. Il guardasigilli ha definito le scuse “inaccettabili” e una “retromarcia tardiva e grottesca”, attribuendo il post a “un intelletto inadeguato” o alla “debolezza di un cuore incapace di essere coerente con le proprie pulsioni”.\nNel merito, ha auspicato che i magistrati “cestinino questo disgustoso messaggio nella pattumiera della vergogna. Esso offende non solo governo e parlamento ma anche chi amministra la giustizia”. Con una chiusa preoccupante per i rapporti futuri con il sindacato delle toghe: “Un dialogo con simili indegni interlocutori sarebbe irrimediabilmente compromesso”. L’effetto è stato quello di altra benzina sul fuoco, in un confronto già surriscaldato da settimane di reciproche accuse di aver alzato i toni in modo inaccettabile: da una parte la denuncia penale da parte di un comitato per il Sì contro lo slogan sui cartelloni dell’Anm in favore del No, dall’altra i magistrati a stigmatizzare la “costante delegittimazione” da parte del governo.\nE, a giudicare dai toni raggiunti ieri, il picco dello scontro non è stato ancora toccato. La propaganda per il Sì al referendum sulla giustizia arriva nelle scuole Le conseguenze Le conseguenze rischiano di non essere finite qui. Al Csm, le consigliere laiche di centrodestra Claudia Eccher e Isabella Bertolini hanno infatti chiesto l’apertura di una pratica contro Maruotti, parlando di un post “che travalica i confini dell’agone politico, (ammettendo che anche un magistrato possa parteciparvi) con il maldestro tentativo di diffondere un pericolo di deriva autoritaria dello Stato”.\nPer questo hanno chiesto di verificare l’incidenza di questa condotta sulla valutazione di professionalità di Maruotti e di valutare eventuali illeciti disciplinari. A prendere indirettamente le distanze dal collega è stata Magistratura indipendente, la componente conservatrice delle toghe (Maruotti aderisce ad Area, la corrente progressista) di cui fa parte il presidente dell’Anm, Cesare Parodi che però non ha firmato la nota del suo gruppo. Il comunicato dei vertici di Mi ha richiamato tutti “specie coloro che ricoprono cariche rappresentative” a mantenere “nel dibattito pubblico e sui social network la necessaria postura istituzionale”.\nNel giorno di uno scontro così violento (all’indomani di un’altra polemica nata nei giorni scorsi a Catania per l’iniziativa di una parrocchia di far svolgere in chiesa un momento di “chiarimenti sul contenuto del referendum” forniti da due magistrati in favore del No) sul referendum è intervenuto anche il presidente della Cei, Matteo Zuppi all’inizio del Consiglio episcopale. Il cardinale ha invitato “tutti ad andare a votare dopo essersi informati e “aver ragionato sulla posta in gioco”, sottolineando che “autonomia e indipendenza” delle toghe sono “connotati essenziali per l’esercizio di un processo giusto”. Zuppi difende la Costituzione, ed entra nel dibattito sulla giustizia.",
    "author": "Giulia Merlo\nIl Domani",
    "source": "Il Domani",
    "published_date": "2026-01-27"
  },
  "https://ristretti.org/la-fiera-delle-bufale-sulle-carriere-separate": {
    "title": "La fiera delle bufale sulle carriere separate",
    "link": "https://ristretti.org/la-fiera-delle-bufale-sulle-carriere-separate",
    "content": "di Angela Stella\nL’Unità, 27 gennaio 2026\nIeri le scuse di Maruotti (Anm), che aveva accostato le gesta dell’Ice agli obiettivi della riforma, e la velenosa replica di Nordio. Ma anche a destra la campagna per il Sì sembra aver perso la bussola. E rischia di rendere un servizio al fronte opposto. Abbandonata qualsiasi analisi dotta sul testo della riforma sulla separazione delle carriere, in queste settimane a predominare è la propaganda. Per giorni è stato criticato pesantemente lo slogan del Comitato “Giusto dire No” dell’Anm (“Vorresti giudici che dipendono dalla Politica? No). Ieri poi a subire una shitstorm è stato il Segretario dell’Anm Rocco Maruotti che su Facebook ha accostato l’immagine dell’uccisione di Alex Pretti ad opera di agenti dell’ICE alla modifica costituzionale. Lui poi ha cancellato post e si è scusato. Ma non ha evitato la velenosa e forse eccessiva reazione di Nordio: “Prendo atto della retromarcia tardiva e grottesca del segretario della ANM. Dopo il suo comunicato così indegno, le scuse, inaccettabili, rivelano o un intelletto inadeguato alla importanza della carica o la debolezza di un cuore incapace di essere coerente con le proprie pulsioni”. Chissà se fino a marzo non si prenderanno letteralmente a schiaffi. Ma oggi guardiamo dall’altra parte dello schieramento, mettendo in fila tutta una serie di dichiarazioni spesso usate proprio per giustificare dinanzi all’elettorato di destra la necessità di confermare nelle urne il provvedimento approvato dal Parlamento. Il filo conduttore che le lega è l’insofferenza del Governo verso decisioni sgradite della magistratura. Così facendo però si rischia, deviando dalla reale sostanza della riforma, che una parte di elettorato di sinistra favorevole al Sì potrebbe votare No. Ma vediamo nel dettaglio.\nIn un intervento al Cnf il 7 aprile 2025 il sottosegretario Alfredo Mantovano, aveva tuonato: “oggi c’è il blocco delle espulsioni grazie a decisioni giudiziarie, c’è il blocco della sicurezza, della politica industriale che voglia raggiungere certi obiettivi, si pensi all’Ilva, grazie a decisioni giudiziarie. C’è un’invasione di campo che deve essere ricondotta”. Poi il ministro Matteo Salvini il 22 novembre aveva definito “sequestro” la scelta da parte del Tribunale dei minori de L’Aquila di allontanare i bimbi della cosiddetta famiglia nel bosco e aveva concluso: “anche questa storia dimostra che una riforma della giustizia sarà fondamentale”. Dopo arrivò Carlo\nNordio al Corriere della Sera: “Il governo Prodi cadde perché Mastella, mio predecessore, fu indagato per accuse poi rivelatesi infondate. Mi stupisce che una persona intelligente come Elly Schlein non capisca che questa riforma gioverebbe anche a loro, nel momento in cui andassero al governo”. Nel suo recente libro ha rafforzato il suo pensiero: “è abbastanza singolare che per raccattare qualche consenso oggi” le opposizioni “compromettano la propria libertà di azione domani”. Espressione, quest’ultima, che Luciano Violante sempre sul Corsera di qualche giorno fa ha interpretato come il desiderio del governo di non sottoporsi al controllo giurisdizionale. E come non ricordare la premier Giorgia Meloni che nella conferenza stampa di inizio anno aveva detto: “Spesso i magistrati sulla sicurezza rendono vano il lavoro del Parlamento, del governo e delle forze dell’ordine. Posso citare decine di casi”. Uno dei suoi fedelissimi Galeazzo Bignami invece si dà molto da fare sui social: “Occupare le strade? Per i giudici non è reato. Vota Sì”; “le Forze dell’Ordine arrestano e certe toghe liberano i criminali. Anche per questo dobbiamo votare Sì”; “carabinieri e Forze dell’Ordine arrestano e le toghe rosse liberano. Anche per questo dobbiamo votare SÌ”. Proprio sui social di Fratelli d’Italia pochi giorni fa abbiamo letto: “Il Governo trasferisce gli immigrati clandestini in Albania, la magistratura rossa lo impedisce. Sì riforma”. Quelle di Bignami e dei suoi Fratelli sono chimere, perché nessuno, qualora la riforma passasse, potrebbe impedire ai giudici di scarcerare o prendere ancora provvedimenti non in linea col Governo in tema di immigrazione che, tra l’altro, non vengono toccati dalla norma perché riguardano la giustizia civile. Bignami poi auspica che con la riforma ci sia più gente in carcere. Ma è stato proprio Nordio a sostenere che grazie alla riforma si romperà quel presunto rapporto di sudditanza tra pm e gip così da impedire l’abuso delle misure cautelari.\nQuanta confusione e propaganda a destra. Ma negli ultimissimi giorni è stata la tragedia di Crans-Montana ad alzare la tensione. Pomo della discordia tra Italia e Svizzera la scarcerazione su cauzione di Jacques Moretti. Il vice premier di Forza Italia, Antonio Tajani ha detto: “valuteremo tutte le iniziative giudiziarie e politiche a cominciare dal rivolgere un appello alle autorità politiche cantonali affinché facciano pressioni perché il processo vada avanti rapidamente, che non si inquinino le prove e ancora meglio se il processo può essere affidato alla magistratura in via straordinaria di un altro cantone”. Dichiarazioni che hanno suscitato la ferma reazione del presidente federale elvetico Guy Parmelin: “in Svizzera abbiamo procedure diverse da quelle italiane. In Svizzera vige la separazione dei poteri e deve essere rispettata. La politica non può interferire”. Una lezione di diritto d’oltralpe. Ma a dare manforte ai No ci ha pensato sempre Tajani sabato dalla kermesse di Forza Italia: “Non basta la separazione delle carriere”. Serve anche altro: “aprire un dibattito su se è giusto o meno continuare a conservare la polizia giudiziaria sotto l’autorità dei magistrati”. Immediata sui social la reazione dei magistrati, come il procuratore Mario Palazzi: “il vero scopo della riforma è togliere il controllo del pm sulla Polizia Giudiziaria. Significa che chi deciderà su cosa indagare saranno i ministri da cui dipendono Arma dei Carabinieri (Difesa), Guardia di Finanza (Mef), Polizia di Stato (Interni)”. Cara destra è necessaria tutta questa propaganda? O siete sicuri di vincere o avete perso la bussola.",
    "author": "Angela Stella",
    "source": "In un intervento al Cnf il",
    "published_date": "2026-01-27"
  },
  "https://ristretti.org/quando-linterrogatorio-di-garanzia-in-materia-di-misure-cautelari-e-nullo": {
    "title": "Quando l’interrogatorio di garanzia in materia di misure cautelari è nullo?",
    "link": "https://ristretti.org/quando-linterrogatorio-di-garanzia-in-materia-di-misure-cautelari-e-nullo",
    "content": "ordinamentopenale.it, 27 gennaio 2026\nCass. pen., sez. II, 9/12/2025 (ud. 9/12/2025, dep. 22/01/2026), n. 2653 (Pres. Verga, Rel. Saraco). Una delle questioni giuridiche, affrontate dalla Suprema Corte nel caso di specie, riguardava quando l’interrogatorio di garanzia in materia di misure cautelari è nullo. Ma, prima di vedere come il Supremo Consesso ha trattato siffatta questione, esaminiamo brevemente il procedimento in occasione del quale è stata emessa la sentenza qui in commento. Il Tribunale di Napoli, in sede di riesame, confermava un’ordinanza con cui il G.i.p. del Tribunale di Torre Annunziata aveva disposto nei confronti dell’indagato la misura cautelare della custodia in carcere, per i reati di furto aggravato, rapina aggravata e lesioni aggravate.\nCiò posto, avverso questa decisione ricorreva il difensore il quale, tra i motivi ivi addotti, deduceva inosservanza di norma processuale e violazione di legge in relazione agli artt. 293, 294 e 179, lett. C), cod. proc. pen..\nCome la Cassazione ha affrontato tale questione giuridica - Il Supremo Consesso riteneva il motivo suesposto infondato. In particolare, tra le argomentazioni che inducevano la Suprema Corte ad addivenire a siffatto esito decisorio, era richiamato quell’orientamento nomofilattico secondo cui, “in tema di misure cautelari, l’interrogatorio di garanzia è nullo, con conseguente perdita di efficacia della misura cautelare, nel solo caso di omesso deposito degli atti ex art. 293 cod. proc. pen.[1], mentre il mancato rilascio di copia degli stessi non determina alcuna invalidità, difettando un’espressa previsione di nullità. (In motivazione, la Corte ha precisato che il diritto di difesa è garantito dalla consultazione degli atti, non potendosi assicurare anche il rilascio di copia, atteso che tale operazione potrebbe risultare materialmente impossibile in considerazione della mole degli atti da riprodurre)” (Sez. 6, n. 55848 del 04/10/2017; più di recente, non massimata sul punto, Sez. 2, n. 42065 del 12/09/2019).\nI risvolti applicativi - In materia di misure cautelari, l’interrogatorio di garanzia è nullo - con conseguente perdita di efficacia della misura - solo per omesso deposito degli atti ex art. 293 c.p.p., mentre il mancato rilascio di copia non produce nullità in assenza di previsione normativa.\nAi sensi del quale: “1. Salvo quanto previsto dall’articolo 156, l’ufficiale o l’agente incaricato di eseguire l’ordinanza che ha disposto la custodia cautelare consegna all’imputato copia del provvedimento unitamente a una comunicazione scritta, redatta in forma chiara e precisa e, per l’imputato che non conosce la lingua italiana, tradotta in una lingua a lui comprensibile, con cui lo informa: a) della facoltà di nominare un difensore di fiducia e di essere ammesso al patrocinio a spese dello Stato nei casi previsti dalla legge; b) del diritto di ottenere informazioni in merito all’accusa; c) del diritto all’interprete ed alla traduzione di atti fondamentali; d) del diritto di avvalersi della facoltà di non rispondere; e) del diritto di accedere agli atti sui quali si fonda il provvedimento; f) del diritto di informare le autorità consolari e di dare avviso a un familiare o ad altra persona di fiducia; g) del diritto di accedere all’assistenza medica di urgenza; h) del diritto di essere condotto davanti all’autorità giudiziaria non oltre cinque giorni dall’inizio dell’esecuzione, se la misura applicata è quella della custodia cautelare in carcere ovvero non oltre dieci giorni se la persona è sottoposta ad altra misura cautelare; i) del diritto di comparire dinanzi al giudice per rendere l’interrogatorio, di impugnare l’ordinanza che dispone la misura cautelare e di richiederne la sostituzione o la revoca; i-bis) della facoltà di accedere ai programmi di giustizia riparativa. 1-bis. Qualora la comunicazione scritta di cui al comma 1 non sia prontamente disponibile in una lingua comprensibile all’imputato, le informazioni sono fornite oralmente, salvo l’obbligo di dare comunque, senza ritardo, comunicazione scritta all’imputato. 1-ter. L’ufficiale o l’agente incaricato di eseguire l’ordinanza informa immediatamente il difensore di fiducia eventualmente nominato ovvero quello di ufficio designato a norma dell’articolo 97 e redige verbale di tutte le operazioni compiute, facendo menzione della consegna della comunicazione di cui al comma 1 o dell’informazione orale fornita ai sensi del comma 1-bis. Il verbale è immediatamente trasmesso al giudice che ha emesso l’ordinanza e al pubblico ministero. 2. Le ordinanze che dispongono misure diverse dalla custodia cautelare sono notificate all’imputato. 3. Le ordinanze previste dai commi 1 e 2, dopo la loro notificazione o esecuzione, sono depositate nella cancelleria del giudice che le ha emesse insieme alla richiesta del pubblico ministero e agli atti presentati con la stessa. Avviso del deposito è notificato al difensore. Il difensore ha diritto di esaminare e di estrarre copia dei verbali delle comunicazioni e conversazioni intercettate di cui all’articolo 291, comma 1. Ha in ogni caso diritto alla trasposizione, su supporto idoneo alla riproduzione dei dati, delle relative registrazioni. 4. Copia dell’ordinanza che dispone una misura interdittiva è trasmessa all’organo eventualmente competente a disporre l’interdizione in via ordinaria. 4-bis. Copia dell’ordinanza che dispone la custodia cautelare in carcere nei confronti di madre di prole di minore età è comunicata al procuratore della Repubblica presso il tribunale per i minorenni del luogo di esecuzione della misura”.",
    "author": null,
    "source": "Ristretti Orizzonti",
    "published_date": "2026-01-27"
  },
  "https://ristretti.org/prato-nuovi-abusi-sessuali-e-violenze-nel-carcere-della-dogaia": {
    "title": "Prato. Nuovi abusi sessuali e violenze nel carcere della Dogaia",
    "link": "https://ristretti.org/prato-nuovi-abusi-sessuali-e-violenze-nel-carcere-della-dogaia",
    "content": "di Giorgio Bernardini\nCorriere Fiorentino, 27 gennaio 2026\nLa segnalazione della Procura che ricostruisce almeno 4 aggressioni da fine novembre ad oggi tra i detenuti nel carcere di Prato. Liti e tentativi di abusi, violenza tra detenuti e sui detenuti. Ancora una volta un bollettino disarmante di aggressioni e presunti abusi sessuali arriva dal carcere: la Dogaia di Prato è nel caos. La Procura pratese segnala una nuova recrudescenza di episodi criminali nella struttura penitenziaria al centro di numerosi interventi repressivi già avviati nei mesi di giugno e novembre del 2025.\nSecondo quanto riferito dal procuratore Luca Tescaroli l’ultimo caso risale a sabato scorso, il 24 gennaio, quando un detenuto marocchino di 25 anni sarebbe stato brutalmente aggredito nella propria cella, verosimilmente da un altro detenuto, in un contesto collegato a una violenza sessuale. Il giovane ha riportato ferite giudicate gravi, con una prognosi iniziale di trenta giorni. Un episodio analogo - emerge in queste ore - si sarebbe verificato pochi giorni prima, il 16 gennaio, quando un detenuto italiano di 27 anni sarebbe stato vittima di un’aggressione finalizzata, anche in questo caso, alla commissione di violenza sessuale. La Procura ricostruisce inoltre un fatto avvenuto il 22 dicembre scorso: un recluso brasiliano di vent’anni sarebbe stato colpito al volto e al braccio sinistro con un pezzo di legno da un altro detenuto, su mandato di una terza persona.\nNella nota della procura si richiama anche un episodio risalente al 29 novembre 2025, quando - sempre secondo l’ufficio giudiziario - un agente della polizia penitenziaria avrebbe esercitato violenza “gratuita” nei confronti di un detenuto che si trovava in infermeria. Un quadro che, sottolinea la Procura, si accompagna a segnalazioni ricorrenti di “scarsa tutela per il personale sanitario esterno che opera nella struttura e che, in più occasioni, si sarebbe trovato a contatto con detenuti in condizioni di rischio”. La magistratura parla insomma di un preoccupante ritorno di tensioni e condotte criminali all’interno dell’istituto e lascia intendere che gli accertamenti proseguiranno per chiarire responsabilità e dinamiche dei singoli episodi. Un nuovo campanello d’allarme sulla sicurezza precaria del carcere pratese.",
    "author": "Giorgio Bernardini\nCorriere Fiorentino",
    "source": "Corriere Fiorentino",
    "published_date": "2026-01-27"
  },
  "https://ristretti.org/bolzano-carcere-un-progetto-per-ripartire": {
    "title": "Bolzano. Carcere, un progetto per ripartire",
    "link": "https://ristretti.org/bolzano-carcere-un-progetto-per-ripartire",
    "content": "di Lorenzo Nicolao\nCorriere dell’Alto Adige, 27 gennaio 2026\nIntesa col Comune per impiegare i detenuti in lavori socialmente utili. Si comincia a febbraio. Partecipare a lavori di manutenzione e pulizia utili alla comunità e guadagnare la possibilità di reinserirsi nella società, magari trovando anche lavoro. I detenuti del carcere di Bolzano potranno farlo da febbraio grazie al protocollo d’intesa firmato dal sindaco Claudio Corrarati e dal direttore dell’istituto penitenziario Giovangiuseppe Monti. Un lavoro svolto in prima linea dall’assessora alle Politiche sociali Patrizia Brillo e dall’area educativa della Casa circondariale. Si comincerà dal primo febbraio con un gruppo di cinque-sei detenuti, ai quali siano già state autorizzate misure come l’assegno di libertà o la possibilità di lavorare all’esterno dell’istituto.\nIl progetto, che sarà ridefinito, organizzato e possibilmente esteso in base ai risultati raggiunti, mira a reinserire queste persone all’interno del tessuto sociale attraverso attività come la cura del verde pubblico, la pulizia degli argini di corsi d’acqua come il Talvera e l’Isarco o altri lavori di manutenzione, come, l’annunciata rimozione di spore e muffe dalle lapidi del cimitero comunale. L’assessorato al Sociale e la direzione del carcere ritengono possa essere importante non solo per dare ai detenuti la possibilità di responsabilizzarsi e sdebitarsi con la società, ma anche di ritagliarsi maggiori opportunità professionali, una volta usciti dall’istituto. Per gestire meglio il progetto, si partirà con un periodo “di collaudo” di due mesi (febbraio-aprile), per poi proseguire nel corso del 2026 con due periodi di quattro mesi ciascuno, incoraggiando una rotazione dei detenuti. La partecipazione al progetto sarà comunque su base volontaria e tiene conto degli ingressi e delle uscite frequenti che caratterizzano la struttura (attualmente i detenuti presenti nel carcere di via Dante sono 102, su una capienza di 88).\nAl momento di firmare il protocollo, Corrarati ha sottolineato che rigore e rispetto delle regole, anche in questi progetti, non sono in contrasto con l’integrazione dei detenuti, ma possono essere per loro il ponte ideale per evitare che il carcere sia un mondo a sé, lontano dalla società. “Non vogliamo essere solo spettatori, fornendo le strutture. Come amministrazione vogliamo partecipare attivamente, dando a queste persone la possibilità di partecipare alla cura e al decoro della città. Saranno comunque rispettate le autorizzazioni ricevute da Procura e Tribunale. Verrà fornita anche una copertura assicurativa”. L’assessora Brillo sottolinea il valore della funzione rieducativa, affermando che “i lavori socialmente utili, con l’aspetto del reinserimento sociale, possono prevenire efficacemente la reiterazione dei reati e ridurre i casi di recidiva”.\nIl direttore Monti, anche in merito al progetto, sottolinea l’importanza di avere un carcere in città, nonostante la costante necessità di una nuova struttura. E aggiunge: “Non è la prima nostra iniziativa di questo tipo, ma con questo protocollo possiamo finalmente disporre di un calendario strutturato che speriamo possa coinvolgere sempre più persone e realtà. Ogni istituto dovrebbe offrire per legge questa opportunità, ma passare dalle linee programmatiche alla loro realizzazione non è mai scontato”.",
    "author": "Lorenzo Nicolao\nCorriere",
    "source": "Ristretti Orizzonti",
    "published_date": "2026-01-27"
  },
  "https://ristretti.org/genova-consulta-carcere-citta-al-via-il-primo-incontro-ufficiale-a-palazzo-tursi": {
    "title": "Genova. Consulta Carcere-Città, al via il primo incontro ufficiale a Palazzo Tursi",
    "link": "https://ristretti.org/genova-consulta-carcere-citta-al-via-il-primo-incontro-ufficiale-a-palazzo-tursi",
    "content": "di Claudio Critelli\ncomune.genova.it, 27 gennaio 2026\nSi è svoto ieri mattina a Palazzo Tursi il primo incontro ufficiale della Consulta Carcere-Città, l’organismo istituito dal Comune di Genova per avviare un confronto strutturato e continuativo tra Amministrazione, sistema penitenziario e realtà del territorio. L’incontro segna l’avvio operativo di un percorso avviato formalmente lo scorso 5 novembre, quando la Giunta comunale ha approvato la delibera istitutiva della Consulta, rendendo Genova il primo Comune italiano a dotarsi di uno strumento stabile dedicato al rapporto tra carcere e città.\nLa Consulta nasce da un lavoro condiviso promosso dall’assessora al Welfare Cristina Lodi, insieme all’assessora alla Sicurezza urbana Arianna Viscogliosi, all’assessore Politiche abitative Davide Patrone, all’assessora alle Pari opportunità Rita Bruzzone e all’assessore a Servizi Civici e Diritto di cittadinanza Emilio Robotti intervenuti anche all’incontro odierno: “Con l’avvio operativo della Consulta Carcere-Città prende forma un percorso che abbiamo voluto con convinzione per affrontare in modo coordinato una realtà complessa, che coinvolge aspetti sociali, educativi, giuridici e legati alla sicurezza. L’istituzione della Consulta nasce dalla consapevolezza che il carcere non può essere considerato un ambito separato, ma una parte integrante della nostra comunità, con cui è necessario costruire un dialogo stabile e strutturato. Attraverso questo strumento intendiamo dare concretezza ai principi costituzionali, promuovendo responsabilità, inclusione e reali opportunità di reinserimento. La Consulta sarà un luogo permanente di confronto e progettazione, capace di mettere in relazione istituzioni e territorio. L’obiettivo è duplice: migliorare le condizioni di vita delle persone detenute e accompagnarne il ritorno nella società, contrastando lo stigma e contribuendo a costruire una città più giusta, consapevole e solidale”.\nNel corso dell’incontro sono state definite le linee guida che orienteranno il lavoro della Consulta nei prossimi mesi. È stato concordato che le attività si svilupperanno attraverso appuntamenti periodici, organizzati per affrontare in modo coordinato sei macroaree tematiche: sanità e cura, cittadinanza e diritti civili, sicurezza, abitare, servizi educativi e tutela della donna, lavoro. I diversi tavoli opereranno in modo integrato, favorendo il confronto tra competenze e la costruzione di risposte condivise, capaci di incidere concretamente sui bisogni emersi. Nel delineare l’impostazione generale, sono state individuate alcune direttrici prioritarie: il rafforzamento dei percorsi di responsabilizzazione e formazione, la valorizzazione delle misure alternative alla detenzione, la promozione della giustizia riparativa, l’attenzione alle situazioni di fragilità e alle differenze di genere, la salvaguardia dei legami familiari e il sostegno al reinserimento sociale, lavorativo e abitativo.\nOltre al Comune di Genova, alla Consulta partecipano, fra gli altri, Udepe, Ussm, Università, Asl, Provveditorato regionale dell’Amministrazione penitenziaria, magistratura di sorveglianza, direzioni degli istituti penitenziari cittadini, garanti delle persone private della libertà personale e realtà del terzo settore. Un modello di governance condivisa che riprende e consolida un’esperienza avviata in città nei primi anni Duemila, rendendola oggi stabile e strutturata. La Consulta sarà progressivamente aperta a tutte le realtà che, a vario titolo, si occupano delle tematiche legate al carcere, con l’obiettivo di ampliare e rafforzare il percorso già avviato, favorendo un confronto sempre più ampio e una collaborazione stabile tra i diversi soggetti coinvolti. Con l’avvio ufficiale delle attività della Consulta Carcere-Città, Genova ribadisce una visione che riconosce la funzione rieducativa della pena e il valore dell’inclusione come elementi fondamentali per la coesione sociale, nella convinzione che la sicurezza si costruisca anche offrendo opportunità concrete di reinserimento e partecipazione.",
    "author": "Claudio Critelli",
    "source": "comune.genova.it",
    "published_date": "2026-01-27"
  },
  "https://ristretti.org/reggio-emilia-cicatrici-nascoste-la-poesia-come-riscatto-e-rinascita-sociale": {
    "title": "Reggio Emilia. “Cicatrici nascoste”: la poesia come riscatto e rinascita sociale",
    "link": "https://ristretti.org/reggio-emilia-cicatrici-nascoste-la-poesia-come-riscatto-e-rinascita-sociale",
    "content": "di Viola Mancuso\ngnewsonline.it, 27 gennaio 2026\nLa poesia come strumento di libertà interiore e possibilità di reinserimento sociale. È questo il cuore della mostra poetica “Cicatrici nascoste”, inaugurata il 17 gennaio 2026 presso la Biblioteca Don Milani di Carpineti, un progetto culturale e umano di grande valore sociale nato dalla collaborazione tra l’Amministrazione Comunale di Carpineti, i volontari della Biblioteca, don Angelo Guidetti della parrocchia di Castelnovo Ne’ Monti e l’artista operatrice volontaria Anna Protopapa. La mostra, visitabile fino al 14 febbraio 2026, racconta il percorso di Daniel Palladino, giovane poeta che scrive con lo pseudonimo di Kura Levi, che si è avvicinato alla scrittura durante il suo periodo di detenzione all’interno del laboratorio artistico “Liberi Art”, attivo presso la casa circondariale di Reggio Emilia. Un laboratorio in cui il detenuto ha scoperto la scrittura poetica come mezzo per dare forma alle proprie emozioni, trasformando il dolore in parole e trovando, attraverso l’arte, una nuova consapevolezza di sé.\nDa circa tre mesi Daniel sta espiando la sua pena in misura alternativa e “Cicatrici nascoste” rappresenta il suo primo vero debutto pubblico. Grazie all’autorizzazione del magistrato, il poeta ha potuto essere presente all’inaugurazione, vivendo un momento simbolico di forte significato personale e collettivo. L’esposizione presenta 23 opere letterarie, testi intensi e profondi che esplorano il mondo interiore dell’artista, i passaggi più significativi della sua vita, gli ostacoli affrontati e il percorso che ha fatto emergere questo suo talento, offrendogli la possibilità di un nuovo inizio. Le poesie di Kura Levi parlano di fragilità, errori, consapevolezza e speranza, donando uno sguardo autentico su come l’arte possa diventare strumento di crescita personale anche nei contesti più difficili.\nL’evento è stato aperto dal saluto del vice sindaco di Carpineti, Gabriele Fontana, seguito da un dialogo tra l’organizzatrice della mostra e il poeta. Un confronto intenso, durante il quale Daniel ha condiviso con il pubblico, composto da numerosi giovani, la propria storia: “Gli ostacoli incontrati lungo il mio cammino hanno influito anche sul mio modo di scrivere e sugli argomenti che tratto. Ho trasformato la consapevolezza dei miei errori in un’opportunità di apprendimento e crescita. Attraverso l’arte mi sono sentito libero, anche quando ero rinchiuso in quattro mura. Spero che ciò che scrivo possa aiutare anche solo una persona a trovare la forza di andare avanti, quella spinta che io per anni ho cercato e che ho finalmente trovato nella poesia”. Una testimonianza forte, che dimostra come il cambiamento e la rinascita siano possibili quando esistono la volontà di riscattarsi e le giuste opportunità, dentro e fuori dal carcere.",
    "author": "Viola Mancuso",
    "source": "gnewsonline.it",
    "published_date": "2026-01-27"
  },
  "https://ristretti.org/piacenza-detenute-in-scena-alle-novate-e-interesse-di-tutti-che-il-carcere-sia-luogo-di-qualita": {
    "title": "Piacenza. Detenute in scena alle Novate “È interesse di tutti che il carcere sia luogo di qualità”",
    "link": "https://ristretti.org/piacenza-detenute-in-scena-alle-novate-e-interesse-di-tutti-che-il-carcere-sia-luogo-di-qualita",
    "content": "piacenzasera.it, 27 gennaio 2026\n“Il Giubileo in alta sicurezza” porta in scena le detenute alle Novate - Tesse un’analogia fra le detenute che desiderano riabilitarsi e i pellegrini in cerca di perdono lo spettacolo “Giubileo in alta sicurezza”, che andrà in scena venerdì 6 febbraio presso la Casa Circondariale di Piacenza. La drammaturgia, poetica e potente, mette al centro della scena il viaggio: quello dei pellegrini, che si mettono in cammino per realizzare nell’incontro con l’altro la propria conversione; e poi il viaggio, necessariamente solo interiore, dalle persone ristrette, che scontando la propria pena, cercano perdono e salvezza.\nIl cast, non a caso, è composto da un gruppo di quattro attrici-detenute del circuito dell’Alta sicurezza, di recente trasferite dalla Casa di reclusione di Vigevano a quella di Piacenza, che nei mesi scorsi hanno preso parte a un percorso teatrale condotto dal pluripremiato drammaturgo, regista e docente di teatro partecipato Mimmo Sorrentino. Insieme a loro, le attrici professioniste Adriana Busi e Monica Garcia. Il “Giubileo in alta sicurezza” rientra nel più ampio progetto “Educarsi alla libertà” promosso dalla cooperativa sociale Teatroincontro, patrocinato dal Ministero della Giustizia e dal Mibact e sostenuto dalla Fondazione Piacenza e Vigevano.\nGià attivo da diversi anni nella Casa circondariale di Vigevano, il progetto finora ha prodotto spettacoli rappresentati in teatri stabili, di ricerca, in tante Università italiane, che sono stati visti da oltre 12mila spettatori. Lo spettacolo è stato presentato durante una conferenza stampa nella sede della Fondazione di Piacenza e Vigevano lunedì 26 gennaio.\nFondazione carcere teatro Giubileo della sicurezza - Nel corso della presentazione, il direttore artistico Mimmo Sorrentino, già docente di “teatro partecipato” presso la scuola Paolo Grassi di Milano, ha spiegato da dove nasce l’idea del “Giubileo in alta sicurezza”. “Il pellegrino è colui che si reca in luoghi lontani, chiese o moschee, non fa differenza, per chiedere perdono per i propri peccati - ha spiegato -. L’etimo di pellegrino è straniero, e lo straniero è una persona che nel suo viaggio è obbligato a confrontarsi con usanze, regole, culture, lingue diverse dalle sue. Ciò produce un apprendimento e l’apprendimento un cambiamento. Così il pellegrino, quando entra nelle tre chiese di Roma per rimettere i propri peccati, è un uomo nuovo, perché il viaggio lo ha cambiato, preparandolo a ricevere il perdono divino”.\nCinque punti sintetizzano gli obiettivi raggiunti da quando è attivo il progetto: l’abbattimento della recidiva, il valore di contrasto alla criminalità organizzata anche con l’aiuto degli agenti di polizia penitenziaria, il territorio, la consapevolezza della comunità e la redenzione con l’idea del pellegrinaggio. “Il carcere è diventato luogo di partecipazione culturale, che non esclude ma contiene la città - ha detto Sorrentino -. Grazie ai nostri spettacoli sono aumentate le persone che hanno dato disponibilità a fare volontariato in carcere e i più giovani si sono avvicinati al teatro”.\nIl direttore della casa circondariale delle Novate, Andrea Romeo, ha sottolineato l’importanza della continuità: le detenute, infatti, sono state trasferite l’estate scorsa dalla Casa di reclusione di Vigevano a quella di Piacenza.\n“È un modo per dare continuità al progetto trattamentale e di vita delle persone detenute - ha detto - come istituzioni è un’occasione per metterci in gioco al fine di adattare il percorso alle nuove esigenze. Per le nostre detenute è la prima vera proposta di continuità. Così il cambiamento per loro è stato meno impattante”. Il carcere, ha proseguito Romeo, “deve essere un luogo di qualità, in cui si produce arte. Tutto ciò non si può improvvisare, lavoriamo con le persone e col loro vissuto, nell’ottica della riabilitazione.\nIl teatro fa la differenza in carcere: lo porteremo avanti con esperienze variegate per dare un’opportunità al territorio, affinché si comprenda che la rieducazione non è solo un diritto del detenuto ma un interesse collettivo. E la città deve sentirsi corresponsabile di questa rieducazione”. Valori condivisi anche dal presidente della Fondazione di Piacenza e Vigevano. “È interesse di tutti che il carcere sia un luogo di qualità - ha detto Roberto Reggi - alla comunità conviene avere un luogo così. Questa produzione non è un fatto estemporaneo, ma lavora sul progetto di vita di queste persone, coerentemente con gli obiettivi di welfare della Fondazione”.\nFondazione carcere teatro Giubileo della sicurezza - Anche se le detenute non possono compiere un viaggio fisico, la drammaturgia dello spettacolo racconta il viaggio nel femmineo e del femmineo che le porta verso la redenzione. Il risultato più importante ottenuto negli anni dal progetto, ha riferito Sorrentino, è che nessuna delle detenute di alta sicurezza che vi ha partecipato è tornata a delinquere dopo la scarcerazione.\nLa maggioranza di esse si è trasferita al nord con i propri figli e si è impiegata in lavori umili (badanti, donne delle pulizie, operaie). L’attività di Teatroincontro ha inoltre richiamato l’attenzione di molti studiosi, fra i quali Massimo Recalcati, Adolfo Ceretti e Nando Dalla Chiesa, che nel suo ultimo libro La legalità è un sentimento ha dichiarato che nella Casa di Reclusione di Vigevano si è aperta una strada del tutto nuova di contrasto alla criminalità organizzata.\nSi sono poi ispirati al lavoro della cooperativa anche numerosi artisti, a cominciare dal regista Leonardo Di Costanzo per il suo acclamatissimo film Ariaferma, e poi Mario Martone, Maddalena Crippa, Arianna Scomegna, Donatella Finocchiaro e Bruno Oliviero che sul lavoro di Sorrentino ha girato il docufilm Cattività prodotto dalla Rai.\nModalità di partecipazione su invito - Nel rispetto della normativa vigente per il circuito dell’Alta sicurezza, potranno assistere allo spettacolo, su invito, solo i rappresentanti delle istituzioni e delle realtà connesse all’attività della Casa circondariale.",
    "author": null,
    "source": "Ristretti Orizzonti",
    "published_date": "2026-01-27"
  },
  "https://ristretti.org/libri-gargoyle-di-alfredo-vassalluzzo-da-voce-al-silenzio-delle-carceri": {
    "title": "Libri. “Gargoyle” di Alfredo Vassalluzzo dà voce al silenzio delle carceri",
    "link": "https://ristretti.org/libri-gargoyle-di-alfredo-vassalluzzo-da-voce-al-silenzio-delle-carceri",
    "content": "adnkronos.com, 27 gennaio 2026\nPubblicato da “Sensibili alle foglie” il romanzo è un viaggio oltre le sbarre dove la parola è l’unica forma di resistenza e il silenzio l’unica condanna. Cosa accade quando la cultura varca la soglia di un carcere? È una missione di salvataggio o un atto di estrema crudeltà, che restituisce voce a chi è destinato a non essere ascoltato? “Gargoyle”, il romanzo d’esordio di Alfredo Vassalluzzo, scava nei meccanismi della detenzione e dell’anima umana e lo fa con un romanzo, a tratti allegro, ironico, atteggiamento che restituisce luce in un ambiente impossibile che i più tendono a non voler ricordare. L’opera si inserisce con forza nel progetto editoriale fondato da Renato Curcio, caratterizzato da una costante ricerca socio-analitica sulle istituzioni totali. “Gargoyle” non è solo un romanzo, ma una testimonianza di ‘rottura’ che esplora il confine sottile tra l’identità dell’individuo e la sua riduzione a numero burocratico.\nAlfredo è un insegnante di Italiano che entra in un carcere maschile armato di pregiudizi e timori. Presto, però, la rigidità dei protocolli si scontra con la travolgente umanità di chi abita quelle celle: Ernesto, il boss dal silenzio misurato appassionato di enigmistica; Ling, il giovane rom senza memoria la cui rabbia è il grido di chi non ha un futuro; e Damir, un russo ingenuo e taciturno che affida la sua salvezza a un manoscritto fragile e disordinato, attorno a cui ruota la sua speranza di riscatto. Si tratta di un romanzo corale in cui si intrecciano le azioni e le storie di Alfredo, del suo collega Sandro, dei detenuti che emergono dall’anonimato con azioni, a volte, disarmanti e che pone al lettore continui quesiti, instilla dubbi. A che serve l’istruzione in carcere? Si tratta di qualcosa di realmente possibile? A che prezzo e con quali risultati? Il titolo del libro richiama le figure di pietra che sorvegliano le cattedrali: guardiani immobili, testimoni di una realtà che non possono cambiare. L’autore approda a una verità scomoda: il ruolo dell’educatore non è vincere battaglie impossibili, ma offrire una presenza o, se vogliamo, una testimonianza. Scrivere questo romanzo diventa dunque un atto di eredità e di scuse verso chi ha perso tutto e verso vite che hanno preso direzioni impossibili da cambiare con la sola parola.\nIl libro analizza l’impatto dell’istituzione totale sulla psiche umana, in linea con la visione critica di Renato Curcio. La detenzione non è mai solo privazione della libertà ma è costrizione mentale, regressione. I detenuti descritti da Vassalluzzo sono basici, in balìa del sistema, impotenti e come tali, bambini che litigano per un quaderno e che si fanno i dispetti a vicenda.\nUna narrazione onesta che non cerca il lieto fine a tutti i costi, ma accetta la realtà del vissuto carcerario e che evidenzia come, per alcuni, tracciare una netta linea di confine tra il dentro e il fuori sia pressoché impossibile. L’autore trasforma la sua esperienza diretta di insegnante in una narrazione viscerale. Con uno stile che alterna introspezione e cronaca del carcere, Vassalluzzo si fa portavoce di una comunità invisibile, trasformando la ‘malinconia’ dell’esperienza carceraria in un atto letterario di resistenza che assume risvolti teneramente allegri e che avvicina il lettore a un mondo ignorato, ritrovando tra le sbarre pur sempre un’umanità.",
    "author": null,
    "source": "Ristretti Orizzonti",
    "published_date": "2026-01-27"
  },
  "https://ristretti.org/la-pena-capitale-fallimento-della-giustizia": {
    "title": "La pena capitale, fallimento della giustizia",
    "link": "https://ristretti.org/la-pena-capitale-fallimento-della-giustizia",
    "content": "di Francesca Sabatinelli\nL’Osservatore Romano, 27 gennaio 2026\nUn diario di quattro giorni, gli ultimi di vita di Bryan Frederick Jennings, nato nel 1958 e messo a morte dallo Stato della Florida il 13 novembre 2025. “Quattro giorni sospesi nel tempo”, così li descrive l’autrice, Federica Massoli, per anni in relazione epistolare con Jennings che, con il racconto di quel “tempo condiviso”, dimostra come “dietro ogni esecuzione” - e dietro alla falsa idea che così si possa portare pace alle famiglie delle vittime, enfatizzata dai “governi pro pena di morte” - c’è “un dolore che si moltiplica, un lutto che si estende anche alle famiglie e agli affetti del condannato”.\nMassoli ripercorre la storia giudiziaria di Jennings, condannato a soli 20 anni con l’accusa di aver ucciso una bimba di sei. Era l’11 maggio del 1979, l’uomo era appena tornato in Florida dopo due anni trascorsi come marine a Okinawa. La firma del mandato di esecuzione è del 10 ottobre 2025, data in cui si celebra la Giornata mondiale contro la pena di morte, ricorda la donna, e che arriva dopo “una lunga sequenza di processi: due annullati, un terzo concluso - come i precedenti - con un verdetto non unanime”. 46 anni in totale che hanno visto Bryan vivere “sospeso tra appelli, ricorsi e attese, in una cella che misurava poco più di un corpo umano, in una vita ridotta all’essenziale”. Dopo il 10 ottobre c’è una accelerazione, e un intero sistema in meno di un mese, conferma “senza farsi troppe domande, ciò che per decenni era rimasto sospeso”. L’uomo viene “ucciso con un’iniezione letale che, secondo il protocollo, avrebbe dovuto essere rapida e indolore”, ma che agli occhi dei testimoni così non è.\nLa donna racconta di quando diviene amica di penna di Jennings, rispondendo ad un invito della Comunità di Sant’Egidio a corrispondere con condannati a morte. Otto anni di lettere che aiutano l’uomo a uscire “da un isolamento che lo aveva condotto a una rassegnata indifferenza” e lei ad arricchirsi “con la sua umanità e la sua saggezza”. Federica Massoli entra a pieno titolo nella vita giudiziaria di Jennings quando muore il difensore statale d’ufficio, è il 2022. La donna studia il caso, il crimine di cui è accusato prende “contorni completamente diversi”. La condanna si basa su prove “solo circostanziali”, non esistono test del Dna e testimoni oculari. Ma nulla ferma la “macchina”, neanche il fatto che, nel 1989, “l’allora Governatore della Florida avesse fissato una prima data di esecuzione, poi sospesa, proprio per l’incertezza della condanna”.\nMassoli passa mesi a leggere e studiare il diritto penale americano, convincendosi del fatto che “la colpevolezza di Bryan non era stata dimostrata oltre ogni ragionevole dubbio”. Tutto questo non serve a trovare un nuovo avvocato, la storia processuale è troppo lunga e complessa, è un caso troppo difficile da assumere. I suoi tentativi sono “disperati”, contatta giornalisti e politici, diffonde petizioni, tiene costanti contatti con avvocati, con il Comitato Paul Rougeau, con la Comunità di Sant’Egidio, con tutti coloro che cercano di far sospendere l’esecuzione. Il legale incaricato dallo Stato arriva dopo il 10 ottobre, quando ci sono “meno di trenta giorni per rileggere 46 anni di atti. Un’impresa impossibile. Una difesa solo formale”, con un ultimo iter processuale “altrettanto formale e frettoloso: ricorsi respinti in soli 45 minuti, appelli respinti senza reali argomentazioni giuridiche”. Il 13 novembre Bryan Frederick Jennings viene ucciso, a 67 anni, dopo oltre 4 decenni in carcere.\nMassoli racconta il mese prima dell’esecuzione. I rapporti con Jennings subiscono una drastica riduzione, “una crudeltà nella crudeltà”. Ai detenuti “viene tolto il tablet, l’unico strumento che permette loro di mantenere un filo con il mondo esterno. Anche le telefonate vengono ridotte: da una o due al giorno, lunghe mezz’ora, a tre sole chiamate a settimana, di dieci minuti ciascuna”. L’8 novembre Federica Massoli parte per la Florida, sono gli ultimi giorni di vita di Bryan, il diario quindi confida ciò che avviene dal primo giorno di visita a quello della messa a morte. Poche ore di parole scambiate attraverso un vetro, al di là del quale c’è un uomo chiuso in una microcella, con “le catene ai piedi” che “sarebbero rimaste per tutta la durata delle visite”. Massoli descrive anche la pena di dover passare complicati “passaggi procedurali”.\nIl giorno dell’esecuzione, lei è testimone diretta dell’avvio della “procedura”, fatta di barriere poste all’ingresso principale dell’area, perché la prigione quel giorno, le viene spiegato, “sarebbe stata in totale lockdown”. La mattina trascorre con due ore di colloquio da dietro al vetro e una “di contatto”, in cui Bryan consuma l’ultimo pasto. Incatenato mani e piedi, così lo descrive Massoli, guardato a vista, nonostante “non avrebbe potuto fare nulla. E nemmeno io: prima di entrare nella stanza mi avevano tolto persino gli occhiali da lettura, forse per paura che potessero diventare un’arma. Come se in quell’ora io avessi potuto rappresentare un pericolo. Non per lui, ma per il buon esito dell’esecuzione”. Viene concessa un’ultima foto insieme. Federica esce dalla prigione alle 11, a sette ore dall’esecuzione, un tempo vissuto con un “senso di impotenza insopportabile”.\nMassoli, rientrando in Italia, avverte con chiarezza la “responsabilità di trovare la forza di verbalizzare la cruda realtà: Bryan è stato ucciso dallo Stato”, sopprimere una vita “non diventa giustizia solo perché è uno Stato a farsene carico”. Nessuna società “è più sicura dopo un’esecuzione. È semplicemente più fredda, più dura, più disumana. E un sistema in cui la vendetta diventa istituzionale, in cui le istituzioni si arrogano il diritto di fare ciò che proibiscono agli altri, è il fallimento assoluto della giustizia”.",
    "author": "Francesca Sabatinelli",
    "source": "Ristretti Orizzonti",
    "published_date": "2026-01-27"
  },
  "https://ristretti.org/oltre-la-stanchezza-delle-frasi-vuote-come-celebrare-oggi-il-giorno-della-memoria": {
    "title": "Oltre la stanchezza delle frasi vuote, come celebrare oggi il Giorno della memoria",
    "link": "https://ristretti.org/oltre-la-stanchezza-delle-frasi-vuote-come-celebrare-oggi-il-giorno-della-memoria",
    "content": "di Enrico Acciai\nIl Domani, 27 gennaio 2026\nDa tempo, chiunque si occupi della didattica della Shoah riceve la stessa domanda dagli insegnanti: “Come possiamo celebrare questa ricorrenza dopo quanto è successo a Gaza negli ultimi due anni?” Si può riconoscere la specificità dell’Olocausto e al tempo stesso ammettere che, nel presente, si stiano consumando crimini di massa che chiamano in causa la categoria del genocidio. Da tempo, chiunque si occupi della didattica della Shoah e del Giorno della memoria riceve la stessa domanda dagli insegnanti: “Come possiamo celebrare il Giorno della memoria dopo quanto è successo a Gaza negli ultimi due anni?”.\nLa domanda spesso arriva insieme a un timore molto concreto: “E se in classe, o durante la celebrazione, scoppia un caso? E se veniamo contestati?”. Dal mio punto di osservazione, quello di coordinatore della Commissione didattica dell’Istituto nazionale Ferruccio Parri, sono mesi in cui percepisco un mondo della scuola disorientato su questi temi. Già anticipo la mia conclusione di questa breve riflessione, affinché risulti ben chiara la mia posizione: sarebbe un’assurdità smettere di celebrare il Giorno della memoria nelle nostre scuole, anche perché, su questo tema (come su qualunque altro) se il mondo della scuola arretra, non si crea neutralità, ma si genera un vuoto. E i vuoti, nella sfera pubblica, vengono sempre riempiti (nell’Italia di oggi non mi pare difficile immaginare da chi e per cosa).\nCapire cos’è davvero un genocidio: perché serve insegnare la Shoah Segni di stanchezza Sarebbe tuttavia sbagliato far finta che nulla sia cambiato. Si tratta però di un mutamento che era già in atto ben prima dell’autunno del 2023, quando già si discuteva da anni di politiche della memoria divenute ormai rituali, ripetitive e spesso autoreferenziali. Da oltre due decenni la memoria della Shoah sembra essere diventata, per citare un’espressione di Valentina Pisanty, una sorta di baricentro morale dell’Occidente, fondata su una narrazione vittimo-centrica e sulla promessa rituale del mai più, troppo spesso generica e vuota.\nSempre Pisanty ha rilevato che proprio mentre questo paradigma si imponeva come egemonico (e quindi incontestabile), si moltiplicavano i suoi smentimenti: i razzismi in crescita esponenziale, l’odio pubblico sempre più diffuso e normalizzato, il ritorno di simboli e linguaggi nazifascisti, l’avanzata elettorale delle destre xenofobe. Si è così fissato un repertorio di frasi divenute ovvie, mentre intolleranza e razzismo continuavano a espandersi; per rendersene conto in modo plastico, basterebbe confrontare ciò che molti politici dichiarano il Giorno della memoria con quanto gli stessi affermano sulle urgenze dell’attualità. È innegabile che si sia esitato a lungo ad ammettere che qualcosa non stava funzionando e che le politiche della memoria degli ultimi decenni mostrassero evidenti segni di stanchezza. Contraddizioni, come dicevamo, già ben visibili prima del 7 ottobre 2023 (e delle sue conseguenze), ma che oggi sembrano letteralmente deflagrate.\nRecuperare la profondità della Shoah: tra politicizzazioni e banalizzazioni Rimettere al centro la storia Come provare, quindi, ad affrontare il Giorno della memoria in uno scenario così complesso? Un primo punto, per me dirimente, è questo: dobbiamo finalmente uscire dall’esclusività del testimone e rimettere al centro la storia. Non perché le testimonianze non contino (contano eccome, e restano delle fonti preziose), ma perché in questi anni sono state spesso trasformate in una scorciatoia (anche didattica): il momento emotivo che legittima tutto il resto. Oggi, nell’epoca del post-testimone, quella impostazione mostra i propri limiti. Se la didattica della Shoah dipende dalla forza del racconto individuale, rischia di diventare fragile, episodica, e soprattutto incapace di reggere le domande difficili che gli studenti si pongono osservando la loro contemporaneità.\nPer questo credo che il focus vada spostato. Banalizzando, direi: meno Shoah come evento che cade dal cielo, più Shoah come processo storico. In altre parole, non (solo) un’aberrazione incomprensibile e irripetibile, ma un esito costruito nel tempo: il risultato di scelte politiche e istituzionali, di pratiche amministrative, di trasformazioni culturali, di complicità diffuse e di opportunismi quotidiani. Perché dopo il 7 ottobre la didattica della Shoah va rinnovata Il nesso tra passato e presente E, in questo spostamento, mi pare sia importante anche smettere di considerare la storia degli ebrei in Europa come un corpo estraneo rispetto al resto della storia continentale. Non si tratta di una vicenda “altra”, ma di una parte integrante della storia europea, intrecciata alle sue dinamiche politiche, sociali e culturali.\nÈ qui che la scuola può davvero fare la differenza, perché è qui che si formano gli strumenti critici: capire come si è arrivati allo sterminio, quali passaggi lo hanno reso possibile, quali attori lo hanno organizzato, normalizzato, eseguito. Questo spostamento, non credo, sia un tecnicismo da storici, ma piuttosto una chiara scelta educativa. Perché è proprio l’analisi dei processi, e non la sola evocazione morale dell’orrore, a consentire di rispondere in modo serio agli interrogativi che la nostra contemporaneità ci pone. Mostrando come funziona la costruzione del bersaglio, come si normalizza l’ingiustizia, come si produce indifferenza o consenso, non si sta “attualizzando” forzatamente la Shoah, ma si sta facendo ciò che la scuola dovrebbe sempre fare: insegnare a leggere criticamente il passato per comprendere il presente, con rigore, senza scorciatoie né censure.\nStoria, indagine e memoria: l’Ia serve a studiare la Shoah? Non fuggire dalle domande Secondo punto: non dobbiamo avere paura delle domande e delle sollecitazioni dei nostri studenti; ignorarle o aggirarle con risposte evasive sarebbe un errore. Quelle domande esistono già, circolano fuori dall’aula e rientrano in classe sotto forma di slogan; se la scuola non le prende in carico, le consegna automaticamente alle semplificazioni.\nCome già detto, la Shoah presenta caratteristiche storiche specifiche, ma la memoria della Shoah, se vuole avere un senso pubblico, non può ridursi a una sorta di recinto sacralizzato. Gli studenti chiedono, molto semplicemente, coerenza morale e chiarezza concettuale. Dobbiamo sempre ricordarci che le categorie che utilizziamo (genocidio, crimine contro l’umanità, pulizia etnica) hanno, esse stesse, una propria storia che meriterebbe di essere approfondita (mi permetto, a tal proposito, di suggerire un bel volume che il collega Paolo Fonzi ha appena pubblicato con Laterza e si intitola Genocidio. Una storia politica e culturale).\nQuando vedono una distruzione sistematica, sofferenze di massa, civili colpiti in modo continuativo e ingiustificato, e sentono parole come “genocidio” circolare nel dibattito pubblico, gli studenti pretendono giustamente che i docenti non si rifugino nel tecnicismo come alibi né nel silenzio come prudenza. La risposta può essere rigorosa e, al tempo stesso, netta: si può riconoscere la specificità della Shoah e, al tempo stesso, ammettere che, nel presente, si stiano consumando crimini di massa che chiamano in causa la categoria del genocidio (a Gaza, come altrove). Non si tratta di “equiparare”, ma di non sterilizzare le parole per paura delle conseguenze. Anche questo, alla fine, è un insegnamento che ci viene dagli studi sulla Shoah: sorvegliare il linguaggio pubblico e riconoscere le soglie oltre le quali la violenza si organizza e si istituzionalizza. Gli attacchi a Segre e le nuove forme di antisemitismo: perché siamo più insensibili alla Shoah.",
    "author": "Enrico Acciai\nIl Domani",
    "source": "Il Domani",
    "published_date": "2026-01-27"
  },
  "https://ristretti.org/la-shoah-e-il-dovere-di-non-dimenticare": {
    "title": "La Shoah e il dovere di non dimenticare",
    "link": "https://ristretti.org/la-shoah-e-il-dovere-di-non-dimenticare",
    "content": "di Giovanni Maria Flick\nAvvenire, 27 gennaio 2026\nIn un contesto di confusione e di perplessità, riflettere sul significato del Giorno della Memoria diventa un imperativo categorico. Le lezioni di Levi e Segre, le parole di Mattarella e Zupppi.\nIl Giorno della Memoria invita oggi a riflettere sul suo significato anche grazie ai richiami negli ultimi giorni dal Presidente della Repubblica, negli incontri con i giovani magistrati e con i vincitori del concorso per la carriera diplomatica, a conclusione dei rispettivi corsi di formazione. Ai primi il Presidente ha ricordato l’impegno della magistratura nell’attuazione dei principi costituzionali, la risposta di essa alle richieste di tutela dei cittadini; il contributo offerto al patrimonio della nostra cultura giuridica, il riconoscimento dei diritti fondamentali attraverso l’imparzialità nell’applicazione delle leggi e la saggezza nella loro interpretazione, nel rispetto della separazione dei poteri.\nAi futuri diplomatici il Presidente ha ricordato il servizio reso alla Costituzione dalla diplomazia, il suo contributo al dialogo fra Stati e fra popoli nel rispetto della dignità, nella ricerca di pace, nella salvaguardia dei diritti fondamentali, nel contesto del rapporto storico, istituzionale ed economico fra Italia e Unione europea. Accanto a questi due aspetti istituzionali, il Presidente ha ricordato il 20 gennaio scorso il valore e l’aspetto della solidarietà, altrettanto fondamentale nel richiamo dell’impegno di una fondazione storica verso i più deboli.\nColpisce l’asimmetria tra obiettivi e risultati perseguiti nella realtà politica, istituzionale, “legale” e sociale degli ottanta anni di vita della Costituzione prima ricordati e l’attuale situazione in cui viviamo, di confusione e di “crisi globale” con i suoi molteplici problemi. La crisi mondiale, europea e italiana, nella sua globalità rischia di travolgere principi, tradizioni, relazioni ed esperienze consolidate. V’è l’illusione che per risolvere quella crisi possano essere sufficienti scelte unilaterali nel ventaglio tra le alternative del diritto internazionale, del multilateralismo, delle pressioni economiche e/o di quelle tecnologiche, della deterrenza o delle capacità militari. V’è il rischio di dimenticare che nella tensione tra diritto e forza finisca purtroppo per vincere sempre quest’ultima.\nIn un simile contesto di confusione e di perplessità, il richiamo al Giorno della Memoria diventa un “imperativo categorico”. Di fronte al riemergere di tensioni, di conflitti che credevamo tramontati, di egoismi. O anche di fronte a polemiche e strumentalizzazioni politiche dell’uno o dell’altro segno che quanto meno esasperano i contrasti e la possibilità di dialogo e immiseriscono l’importanza e la drammaticità dei temi in discussione. Occorre ricordare la “lezione” della Shoah, emblema unico e come tale irripetibile della crudeltà, della sopraffazione, della violenza e della indifferenza per la distruzione della dignità e della condizione dell’identità umana. È un emblema che “vieta” ed elimina qualsiasi possibilità di revisionismo, negazionismo o giustificazione per quella “offesa” alla dignità umana.\nÈ un emblema che è espresso esplicitamente dal ricordo del primo atto compiuto dal Presidente della Repubblica subito dopo la sua nomina, il 31 gennaio 2015, con il pellegrinaggio al luogo di eccidio delle Fosse Ardeatine. È emblema e monito senza equivoci di quella “offesa”. Quel ricordo si ricollega alla lezione memorabile di un testimone e vittima delle atrocità della Shoah, Primo Levi, e al suo invito perentorio: “Meditate che questo è stato…”; si completa con la lezione di un’altra testimone e vittima, Liliana Segre: “… se è stato può capitare ancora…”.\nE come ha ricordato ieri il cardinale Zuppi nell’Introduzione ai lavori del Consiglio permanente della Conferenza episcopale italiana, “ci preoccupa lo sviluppo di fenomeni di antisemitismo che non ha giustificazione per i pur drammatici problemi della inaccettabile violenza a Gaza e in Cisgiordania. Alla vigilia del Giorno della Memoria, la Chiesa italiana condanna profondamente la recrudescenza di fatti ignobili, mentre ribadisce la propria vicinanza a tutte le Comunità ebraiche del Paese e rinnova il proprio contributo per contrastare tali fenomeni”.\nSono due “lezioni”, quelle di Levi e Segre, che inquadrano e completano il ricordo del Presidente della Repubblica sulle aperture politiche, istituzionali e sociali che hanno accompagnato in questi ottanta anni il percorso della Costituzione. Un ricordo che conferma l’attualità e la necessità di quelle testimonianze di fronte alle possibili cause di una “nuova e diversa” Shoah: con nuove ed eguali caratteristiche di universalità; con nuove vittime, nuovi autori, complici e spettatori indifferenti, a conferma della grandezza e della fragilità della condizione umana.",
    "author": "Giovanni Maria Flick\nAvvenire",
    "source": "Avvenire",
    "published_date": "2026-01-27"
  },
  "https://ristretti.org/migranti-il-trattenimento-in-albania-davanti-alla-consulta": {
    "title": "Migranti. Il trattenimento in Albania davanti alla Consulta",
    "link": "https://ristretti.org/migranti-il-trattenimento-in-albania-davanti-alla-consulta",
    "content": "di Giansandro Merli\nIl Manifesto, 27 gennaio 2026\nI giudici delle leggi dovranno stabilire se è legittimo trattenere senza titolo né giustificazioni, fino a 48 ore, i richiedenti asilo riportati in Italia da Gjader. La Consulta affronterà questa mattina in udienza pubblica i “palesi” dubbi di legittimità costituzionale sollevati dalla Cassazione in merito a un pezzo della catena di trattenimenti che ruotano intorno ai centri in Albania. In pratica quando i migranti fanno domanda d’asilo a Gjader vengono riportati in Italia perché la Corte d’appello di Roma ha rilevato una possibile violazione del diritto Ue che impone la permanenza dei richiedenti nel territorio europeo. All’arrivo in Italia, però, vengono nuovamente richiusi in un Cpr con un nuovo provvedimento che può tardare fino a 48 ore. Così si crea un lasso di tempo in cui la persona è privata della libertà personale senza titolo né giustificazioni.\nLa prassi potrebbe contraddire diversi articoli della Costituzione, a partire dal 13. Lo ha sostenuto in udienza l’avvocato difensore Salvatore Fachile e secondo gli ermellini potrebbe avere ragione. In gioco, hanno scritto nell’ordinanza di rinvio, ci sono principi fondamentali regolati dall’ordinamento costituzionale. Il caso nasce nato da un cittadino senegalese trasferito a maggio dal Cpr di Bari a quello di Gjader e poi di nuovo nella struttura del capoluogo pugliese. Due mesi prima il governo aveva provato a mettere un’altra toppa al pasticcio dei centri in Albania introducendo per decreto la possibilità del trattenimento a catena, con un emendamento fuori sacco che ora dovrà misurarsi con il parere della Consulta. Intanto ieri il ministro Matteo Piantedosi è tornato a parlare del progetto d’oltre Adriatico: “Da giugno i centri torneranno in funzione a pieno regime. È una battaglia di civiltà”. Poi se l’è presa con le garanzie del diritto d’asilo: un “istituto nobilissimo” su cui si sono consumati troppi abusi.",
    "author": "Giansandro Merli\nIl Manifesto",
    "source": "Il Manifesto",
    "published_date": "2026-01-27"
  },
  "https://ristretti.org/unhcr-la-triste-scomparsa-dellagenzia-onu-per-i-rifugiati": {
    "title": "Unhcr, la triste scomparsa dell’agenzia Onu per i rifugiati",
    "link": "https://ristretti.org/unhcr-la-triste-scomparsa-dellagenzia-onu-per-i-rifugiati",
    "content": "di Gianfranco Schiavone\nL’Unità, 27 gennaio 2026\nSilenzi ed omissioni davanti alle violazioni dei diritti umani. Dalla riforma del Patto Ue sulle migrazioni al protocollo Italia-Albania, dalla definizione dei paesi terzi sicuri ai respingimenti alle frontiere: in questi anni l’Alto commissariato non ha mai alzato la voce di fronte a politiche estreme che violano i diritti umani e minano il diritto di asilo. L’Alto Commissario dell’Unhcr Filippo Grandi, che con la fine del 2025 ha concluso il suo mandato decennale di Commissario passando il ruolo a Barham Salih, il 21 dicembre scorso ha rilasciato una lunga intervista al giornalista del Corriere della Sera Paolo Valentino.\nRiferendosi ad un’Unione Europea quasi trasfigurata nei comportamenti politici e nelle percezioni collettive dopo la cosiddetta crisi dei rifugiati del 2015, Grandi ha evidenziato con acume che “la trasformazione c’è stata, ma è quasi auto inflitta. Aver voluto a ogni costo proiettare un’immagine di questi movimenti di popolazione come una crisi irrisolvibile e una minaccia, che è la retorica dei populisti, non solo non li ha fermati, ma ha reso molto più difficili le soluzioni”. Unhcr opera sotto l’Autorità dell’Assemblea Generale dell’ONU ed ha come mandato quello di assicurare “la protezione dei rifugiati che rientrano nelle competenze dell’Alto Commissariato (…) perseguendo la conclusione e la ratifica delle Convenzioni Interazionali per la protezione dei rifugiati, sorvegliandone l’applicazione e proponendone modifiche”.\nIn premessa va riconosciuto che l’Agenzia si è trovata a gestire un decennio 2015-2025 di difficoltà enormi derivanti non solo dal fatto che il numero dei migranti forzati nel decennio è raddoppiato ma soprattutto dalla violenta irruzione in tutti i paesi occidentali di orientamenti politici che persino “invocano l’abolizione totale del diritto d’asilo e la cancellazione della Convenzione delle Nazioni Unite sui Rifugiati, che garantisce il diritto di cercare protezione all’estero”, come denunciava lo stesso Grandi nell’intervista sulle prospettive di riforma globale del diritto d’asilo rilasciata a The Economist appena pochi mesi prima, il 25 luglio del 2025. In quest’ultima intervista Grandi rinveniva il nucleo della crisi del sistema internazionale della protezione dei rifugiati nel fatto che “il canale dell’asilo è sovraccarico. È pensato per persone in fuga da guerra, violenza e violazioni dei diritti umani. Ma i migranti puramente economici lo vedono come l’unico modo per raggiungere opportunità nei paesi più ricchi. Il numero di migranti economici intasa canali disperatamente necessari a chi, nel proprio paese, rischia realmente la vita”.\nLa brevità dello spazio di questo articolo non mi consente di entrare, neppure per cenni, nella controversa questione se ha ancora senso o meno porre una linea giuridica di separazione tra migranti “forzati” e cosiddetti migranti “economici” (definizione quanto mai vaga e incerta). Restando dunque sulle più circoscritte finalità di questa breve analisi non si può dare torto a Grandi laddove osserva sul Corriere che “se l’immigrazione legale, che è vitale per l’Europa, non viene regolarizzata con quote adeguate e un coordinamento tra i Paesi, il sistema d’asilo, che è cosa diversa, sarà sempre oberato da quelli che non riescono a entrare dal canale migratorio”. L’Agenzia ONU guidata fin poco fa da Grandi non sembra però trarre da queste stesse riflessioni le adeguate conseguenze, scegliendo di aderire o non contrastare in modo adeguato proposte assai pericolose; nella citata intervista sull’Economist Grandi ha sostenuto infatti che “le richieste pubbliche per controlli di frontiera rigorosi e una gestione ordinata sono ragionevoli. Come primo passo urgente, i governi dovrebbero finanziare, rafforzare e snellire i sistemi d’asilo. Se le domande vengono gestite in modo equo e rapido, e i richiedenti respinti vengono rimpatriati subito, i migranti avranno meno incentivi a cercare l’asilo come via d’accesso, che deve restare riservata a chi ne ha davvero bisogno. Una misura pratica consiste nell’adottare procedure semplificate che scartino più rapidamente i casi infondati”.\nE ancora, in relazione all’individuazione di cosiddetti paesi terzi sicuri per trasferire rifugiati e richiedenti asilo, pur riconoscendo che si tratta di questioni controverse, secondo Grandi “con le dovute garanzie, possono essere praticabili e legittimi. I trasferimenti devono garantire diritti essenziali: sicurezza, accesso a valutazioni eque ed efficienti delle richieste, e condizioni di vita dignitose”. Nell’intervista al Corriere della Sera Grandi ha sostenuto in modo quanto mai vago che “ci sono varie formule, alcune praticabili. Noi abbiamo elaborato e pubblicato una serie di regole per valutare se rispettano il diritto internazionale o meno. Noi non diciamo agli Stati non fate hub di rimpatrio o liste di Paesi terzi sicuri. Chiediamo solo loro di consultarci per evitare di esporre le persone a rischi di persecuzione, violenza o peggio”.\nInfine la riforma del sistema asilo in Europa che entrerà in attuazione a giugno 2026, viene definita da Grandi “un compromesso, ma contiene soluzioni praticabili”. Questa valutazione non stupisce: la posizione dell’Agenzia sul Patto UE è stata non sempre lineare. In diversi documenti ufficiali inviati alle istituzioni europee durante la discussione del Patto, quali ad esempio la nota inviata a gennaio 2024 ai governi belga e ungherese in qualità di presidenti di turno del Consiglio Europeo, l’Agenzia aveva anche espresso forti preoccupazioni per “le segnalazioni di gravi violazioni dei diritti umani nel contesto delle operazioni di gestione delle frontiere”, aveva sottolineato di “rimanere fermamente contraria agli approcci di esternalizzazione che trasferiscono la responsabilità delle procedure di asilo o della protezione internazionale a paesi terzi” e aveva richiamato la necessità che l’applicazione delle procedure accelerate sia limitato solo a “i casi probabilmente manifestamente infondati”.\nOggi, a riforma approvata, appare chiaro che l’approvazione del Patto non è stato un compromesso perché nessuna delle proposte più estremiste che erano in discussione è stata mitigata e ciò che è stato infine votato “produrrà grandi sofferenze umane (…) con minore protezione e maggiore rischio di subire violazioni dei diritti umani in tutt’Europa, come respingimenti illegali e violenti, detenzioni arbitrarie e controlli discriminatori” (Amnesty International, giugno 2025). Le gravi decisioni che sono state assunte non sono certo imputabili a UNHCR bensì a una politica che nel vecchio continente è sempre più piccola e cieca. Tuttavia, con tutte le cautele del caso, mi sembra che l’UNHCR abbia tragicamente sottovalutato la gravità della deriva in atto: è una tragica semplificazione ritenere che l’abuso del canale dell’asilo da parte dei “migranti economici” (ammesso che tale abuso ci sia) possa essere efficacemente affrontato - invece che attraverso una profonda riforma della politica di chiusura dei canali di ingresso regolari e attraverso un riequilibrio globale delle responsabilità tra paesi ricchi (che ospitano pochi rifugiati) e quelli poveri (che ne ospitano oltre il 70%) - ricorrendo a disposizioni normative che si pongono in radicale contrasto con i principi fondanti la protezione internazionale dei rifugiati come è la procedura accelerata di frontiera per come è stata approvata in Europa.\nEssa infatti prevede un azzeramento di ogni effettiva garanzia procedurale e con la riforma, contro ogni logica giuridica, verrà applicata non certo ai limitati casi di domande di asilo manifestamente infondate, bensì alla generalità delle domande stesse. Come non accorgersi che l’obiettivo della riforma non è il rigore bensì lo svuotamento sostanziale dell’obbligo giuridico di condurre un esame adeguato e competente delle domande di asilo rispondente solo a criteri giuridici e non politici? Perché aver taciuto completamente (anche dopo aver condotto un monitoraggio sul campo) sulle macroscopiche illegittimità del Protocollo Italia-Albania sul trattenimento generalizzato proibito dal diritto UE, ma che di quel Protocollo è parte sostanziale, nonché sulla sterilizzazione del diritto di difesa di coloro che vengono internati nello sperduto centro di Gjader senza alcuna effettiva possibilità di agire in giudizio a tutela dei propri diritti?\nCome è stato possibile che di fronte a respingimenti su vasta scala e a situazioni di violenza sistemica che si ripetono da anni in molte frontiere europee tale situazione non sia stata oggetto di adeguati rapporti pubblici pubblicati dall’Agenzia? Perché, dopo essersi opposti con chiarezza ed efficacia all’esternalizzazione del diritto d’asilo prevista dal memorandum tra la Gran Bretagna e il Ruanda, definito dallo stesso UNHCR “un modello di asilo che mina la solidarietà globale e il sistema internazionale di protezione dei rifugiati istituito. Non è compatibile con il diritto internazionale dei rifugiati” (nota alla stampa, 6.01.2024), l’Agenzia non ha alzato una voce forte di fronte alla più estrema delle riforme appena introdotte dall’Unione Europea, ovvero la revisione della nozione di paese terzo sicuro (di cui ho scritto nell’edizione dell’11.12.25) che del memorandum con il Ruanda non è altro che una macro riproduzione su scala europea? Non si banalizzi questi interrogativi, che non possono essere elusi, sostenendo che l’Agenzia, per suo mandato, deve per forza sempre collaborare con gli Stati e il suo modus operandi non può mai essere lo stesso di un Ente non governativo pienamente libero; sottolineare questa ovvietà non spiega nulla e non può giustificare il silenzio quando sono in gioco scelte politiche estreme in grado di sterilizzare il diritto internazionale dei rifugiati come non era mai avvenuto da mezzo secolo. Sopra un certo livello di gravità il silenzio non può trovare infatti alcuna giustificazione di mandato. Il mondo ha un dispera",
    "author": "Gianfranco Schiavone",
    "source": "Ristretti Orizzonti",
    "published_date": "2026-01-27"
  },
  "https://ristretti.org/desaparecidos-la-parola-che-da-un-secolo-allaltro-si-e-fatta-globale": {
    "title": "“Desaparecidos”, la parola che da un secolo all’altro si è fatta globale",
    "link": "https://ristretti.org/desaparecidos-la-parola-che-da-un-secolo-allaltro-si-e-fatta-globale",
    "content": "di Riccardo Noury*\nIl Fatto Quotidiano, 27 gennaio 2026\nDalle dittature sudamericane alla Siria e all’Egitto di Regeni: come un termine è diventato simbolo globale di violazione dei diritti umani. Le “sparizioni forzate e involontarie”, così definite dal punto di vista giuridico, sono uno dei più gravi crimini di diritto internazionale, che continua a realizzarsi fino a quando lo stato non riveli il destino o la localizzazione delle persone coinvolte e, dopo che la sparizione è stata confermata, non restituisca i resti dei corpi alle famiglie. L’angoscia provata dai familiari nel non sapere dove e come si trovi una persona a loro cara e nel vedersi negata ogni informazione a chiunque la chiedano, è inimmaginabile. La parola “desaparecidos”, che va declinata anche al femminile, è stata usata per la prima volta negli anni Settanta in America del Sud per indicare le persone arrestate per motivi politici o di altra natura, detenute in luoghi sconosciuti e private di ogni contatto col mondo esterno.\nUno dei tre anniversari del 2026 cadrà quando il 24 marzo saranno trascorsi 50 anni dal colpo di Stato militare in Argentina, che causò la scomparsa di almeno 30.000 persone, per lo più oppositori e attivisti politici. Ma quella parola ha attraversato continenti e decenni rimanendo purtroppo sempre attuale. Intanto, è rimasta in America del Sud. Secondo dati ufficiali, sono attualmente oltre 128.000 le persone “desaparecide” in Messico. La loro ricerca è compromessa dalla mancanza di volontà politica, dalla collusione delle autorità locali coi responsabili delle sparizioni e dall’ostilità diffusa nei confronti dei gruppi e delle singole persone, molto spesso donne, che si ostinano a cercare verità e giustizia. Un rapporto diffuso da Amnesty International nel luglio 2025 ha rivelato che 16 donne erano state assassinate mentre cercavano disperatamente informazioni. Tantissime altre (il 97 per cento delle 600 intervistate dall’organizzazione per i diritti umani) avevano subito minacce, estorsioni, aggressioni, rapimenti, torture e violenza sessuale, erano state costrette a trasferirsi altrove o erano scomparse a loro volta.\nIn Siria, il conflitto interno iniziato nel 2011 e terminato con la caduta del regime di Bashar al-Assad alla fine del 2024 ha lasciato un’eredità di almeno 100.000 persone scomparse, in nove casi su dieci ad opera dei vari servizi di sicurezza statali. La scaltrezza dei funzionari del deposto regime che hanno distrutto documentazione e interi archivi, la disperazione dei familiari che hanno preso d’assalto i centri di detenzione (tra cui quello famigerato di Saydnaya) e l’inefficienza delle nuove autorità nell’assicurare la conservazione delle prove e cordonare le fosse comuni stanno rendendo problematica la ricerca delle persone scomparse.\nUtilizzate costantemente dai servizi di sicurezza del Pakistan a partire dalla cosiddetta “guerra al terrore”, dal 2001 in avanti, contro difensori dei diritti umani, attivisti politici, studenti, giornalisti ed esponenti di minoranze per il mero sospetto o l’accusa infondata di essere “terroristi”, le sparizioni forzate rendono tuttora irrintracciabili migliaia di persone, che le autorità negano di aver arrestato e delle quali non forniscono alcuna informazione. Particolarmente a rischio di svanire nel nulla per poi essere ritrovate uccise sono le persone che vivono nelle aree tradizionalmente di conflitto, come il Waziristan e il Belucistan.\nIn Egitto, nei primi anni successivi al colpo di stato di Abdelfattah al-Sisi, periodo nel quale fu vittima di sparizione forzata anche il ricercatore italiano Giulio Regeni, il cui decimo anniversario dalla sparizione è stato ricordato ieri, le organizzazioni per i diritti umani denunciavano una media di tre sparizioni al giorno, soprattutto ad opera dell’Agenzia per la sicurezza nazionale, i servizi di sicurezza interni. Ancora oggi, è una prassi abituale sottrarre una persona arrestata arbitrariamente a ogni contatto col mondo esterno e interrogarla sotto tortura per giorni, settimane o mesi prima di portarla di fronte a un’autorità giudiziaria. Seguirà un processo, spesso basato su confessioni di colpevolezza rese durante il periodo di sparizione, che terminerà invariabilmente con una condanna.\nA luglio saranno trascorsi 25 anni da quella che Amnesty International definì “una violazione dei diritti umani di proporzioni mai viste in Europa nella storia più recente”: quanto accadde durante il G8 del 2001 a Genova. Tra quelle “violazione dei diritti umani” va compresa anche la sparizione di oltre 200 persone, arrestate in piazza e nella scuola Diaz e portate nella caserma di Bolzaneto. La loro fu, tecnicamente, anche se “soltanto” per decine di ore e non giorni, una sparizione.\nVa ricordato, infine, che la Convenzione internazionale per la protezione di tutte le persone dalle sparizioni forzate è entrata in vigore nel 2010 con l’obiettivo di prevenire il fenomeno, scoprire la verità su quelle del passato e assicurare che sopravvissuti e familiari degli scomparsi ricevano giustizia, verità e riparazione. Richiede a tutti gli stati che l’hanno ratificata di dotarsi di norme interne per criminalizzare le sparizioni forzate e di garantire verità, giustizia e riparazione.\nÈ quello che ha fatto lo Sri Lanka, dove il conflitto interno tra le forze armate e le Tigri per la liberazione del Tamil Eelam, dall’inizio degli anni Ottanta al 1999, ha prodotto uno dei più alti numeri di vittime di sparizione forzata al mondo, si stima fino a 100.000. La sparizione di massa di coloro che si erano arresi è stata una chiara indicazione dell’istituzionalizzazione di questa prassi. Nel marzo 2018, a seguito di una campagna delle organizzazioni locali e internazionali per i diritti umani, tra le quali Amnesty International, è stato istituito il reato di sparizione forzata.\n*Portavoce di Amnesty International Italia",
    "author": "Riccardo Noury",
    "source": "Il Fatto Quotidiano",
    "published_date": "2026-01-27"
  },
  "https://ristretti.org/stati-uniti-perche-fa-cosi-tanta-paura-chi-spezza-il-razzismo-bianco": {
    "title": "Stati Uniti. Perché fa così tanta paura chi spezza il razzismo bianco",
    "link": "https://ristretti.org/stati-uniti-perche-fa-cosi-tanta-paura-chi-spezza-il-razzismo-bianco",
    "content": "di Francesca Coin\nIl Manifesto, 27 gennaio 2026\nUn “boomerang imperiale” è, per Aimé Césaire, il processo secondo il quale i governi che sviluppano tecniche repressive nelle colonie finiscono per impiegarle anche contro i propri cittadini. Come accade a Minneapolis. L’intellettuale della Martinica Aimé Césaire l’avrebbe definito un “boomerang imperiale”, il processo secondo il quale i governi che sviluppano tecniche repressive per controllare i territori coloniali finiscono per impiegare quelle stesse tecniche contro i propri cittadini. È la sintesi di quello che sta avvenendo nelle strade di Minneapolis, dove continuano i raid porta a porta, i rastrellamenti di quartiere, le deportazioni e gli omicidi da parte dell’Ice. L’ultima vittima è Alex Pretti, un infermiere di trentasette anni, che aveva iniziato a partecipare alle proteste contro l’Ice dopo l’omicidio di Renee Good.\nÈ difficile resistere alla tentazione di considerare l’attuale accanimento come una vendetta per le pratiche solidali che la città di Minneapolis porta avanti da anni, grazie al protagonismo della comunità somala e migrante. La tessitura di reti di solidarietà dal basso è iniziata nel 2020 a pochi passi da dove è stata uccisa Renee Good, quando tra i 15 e i 26 milioni di persone hanno riempito le strade in protesta contro l’omicidio di George Floyd.\nEra una straordinaria convergenza contro la violenza della polizia e il razzismo strutturale, quella del 2020. La più grande manifestazione della storia statunitense contemporanea. Ciò che aveva fatto discutere non era solo la scala, ma la composizione delle proteste, che vedeva una convergenza tra persone nere, bianche, latine, asiatiche e migranti e presenza bianca più alta di qualsiasi precedente storico. Non è mai stato così. Fino alle proteste di Black Lives Matter del 2014 e del 2019, la presenza bianca alle proteste contro le uccisioni di Michael Brown, Eric Garner, Freddie Gray, Tamir Rice è stata minoritaria, come la sua partecipazione alla discussione pubblica sul colonialismo.\nLe manifestazioni seguite all’omicidio di George Floyd hanno innescato una resa dei conti sulla storia del razzismo e del privilegio bianco. Colpisce, in questo senso, come Trump sia da allora ossessionato dal Minnesota, al punto di fingere di aver vinto le elezioni in quello stato nel 2016, nel 2020 e anche nel 2024 e da usarlo come bersaglio primo nel suo progetto autoritario. L’appello al razzismo bianco è da sempre l’arma più efficace dell’estrema destra. Il discorso suprematista è così radicato nella società occidentale, che la classe lavoratrice bianca è a lungo stata dalla parte sbagliata. Lo diceva bene l’intellettuale marxista nero Cedric Robinson nel suo testo del 2007 Forgeries of Memory and Meaning, riprendendo le parole di Otis Madison. “Il proposito del razzismo è controllare il comportamento delle persone bianche, non delle persone nere. Per le persone nere, pistole e carri armati sono sufficienti”.\nRobinson usava questa frase per descrivere gli anni di Jim Crow, l’insieme di norme locali che imponevano il ripristino della segregazione razziale negli stati del Sud tra il 1877 e il 1964. Ripristinare la segregazione razziale, dopo che gli anni della ricostruzione avevano temporaneamente promosso eguali diritti civili, non era semplice. Era un obiettivo che poteva essere raggiunto solo con un cambiamento radicale, fatto di omicidi politici, linciaggi e complicità federale con la supremazia bianca, e di un dibattito manipolato che descriveva le persone nere come una minaccia e la supremazia bianca come una forza di redenzione, come ben descritto dal famigerato film di D. W. Griffith del 1915, Birth of a Nation.\nIl razzismo bianco ha sempre avuto molto da guadagnare da queste congiunture storiche, che scaricano su neri e migranti i costi economici e morali delle epoche di crisi. Dopo anni di pour parler sul pericolo del razzismo al contrario, spiace dire che il fine ultimo degli inutili dibattiti sul woke e sulle guerre culturali era precisamente questo: solleticare il razzismo bianco e spingere la classe lavoratrice tra le braccia della destra.\nIn Italia, il libro di Mimmo Cangiano “Guerre Culturali e Neoliberismo” è un brutto veicolo di questo processo, che si serve dell’inadeguatezza delle politiche di inclusione per delegittimare le lotte antirazziste, accusate di smorzare l’unità di classe. Se qualcosa ha da insegnarci, la brutalità che ci circonda, invece, è che non ci sarà limite alla violenza coloniale fino a che riuscirà a trovare complici nel privilegio bianco. Alex Pretti e Renee Good avevano scelto di disertare questa complicità storica e di agire in solidarietà con la comunità migrante. Che il loro esempio ci sia da modello.",
    "author": "Francesca Coin\nIl Manifesto",
    "source": "Il Manifesto",
    "published_date": "2026-01-27"
  },
  "https://ristretti.org/referendum-il-si-e-in-vantaggio-ma-la-mobilitazione-non-e-affatto-scontata": {
    "title": "Referendum, il Sì è in vantaggio ma la mobilitazione non è affatto scontata",
    "link": "https://ristretti.org/referendum-il-si-e-in-vantaggio-ma-la-mobilitazione-non-e-affatto-scontata",
    "content": "di Giovanni Diamanti\nLa Repubblica, 26 gennaio 2026\nC’è un elemento che i sondaggi faticano a registrare e a considerare, ovvero quello motivazionale. Nell’ultimo, giustamente acclamato film di Paolo Sorrentino, La Grazia, il presidente della Repubblica, insigne giurista, attraversa la fase conclusiva del suo mandato confrontandosi con profondi turbamenti interiori, generati da questioni di diritto che si intrecciano intimamente con la sua esperienza umana e il suo sistema di valori. L’uscita di questa pellicola in concomitanza con l’inizio della campagna per il referendum costituzionale è puramente casuale, ma andrebbe interpretata come una opportunità per riflettere e dare origine a un dibattito attorno a un tema alto e complesso come la giustizia. Un tema, per molti, “troppo” alto e complesso. I sondaggi sul referendum fotografano al momento una situazione abbastanza chiara: il sì è in vantaggio, ma il distacco è assolutamente ridotto e colmabile, considerando soprattutto che la campagna elettorale deve ancora entrare nel vivo.\nC’è, tuttavia, un elemento che i sondaggi faticano a registrare e a considerare, ovvero quello motivazionale. In una fase storica in cui votare pesa, affatica, richiede sforzo, non è facile mobilitare e stimolare gli elettori a difesa di una riforma sulla giustizia. Il “fronte del no” potrà sfruttare un possibile innesco di convergenze di mobilitazione tra gli oppositori della riforma, interessati specificamente al tema giuridico, e il vasto mondo degli scontenti di questo governo, il 62% degli intervistati secondo l’ultimo sondaggio YouTrend.\nIn un contesto oramai di bassissima affluenza, è difficile catalizzare lo scontento su un partito a un’elezione politica, mentre può essere più facile convertirlo in un voto “contro” il governo in un referendum, polarizzando la sfida. Lo stesso sondaggio vede i Sì in vantaggio con il 55% tra gli intenzionati ad andare a votare, grazie a una buona tenuta dell’elettorato conservatore e a un vantaggio dei sostenitori della riforma tra gli “indecisi e astenuti” nel contemporaneo voto politico. Segno che la mobilitazione degli scontenti “contro” il governo non è (ancora) passata, anche grazie alla scelta di non politicizzare la partita da parte del governo.\nMa la campagna è ancora molto lunga e la storia politica recente ci insegna che è destinata a polarizzarsi. A quel punto, la vera difficoltà per il centrodestra sarà tutta incentrata sulla mobilitazione: i temi della giustizia saranno sufficienti per motivare una decina di milioni di elettori a votare Sì? È vero, oggi la coalizione a sostegno del Sì è in vantaggio, ma si trova di fronte a una doppia incognita. Da un lato, legata al reale grado di capacità mobilitativa delle tematiche giuridiche, dall’altro, al bacino potenziale: quello a cui attinge il fronte del No, in una contesa politicamente polarizzata, è più ampio, ed è legato al 62% degli italiani che boccia il governo. Mariano De Santis, il presidente della Repubblica splendidamente ritratto da Sorrentino che ha dedicato la vita allo studio del diritto, è lontano dal rappresentare il cittadino medio. Alla fine, il 22 e 23 marzo saranno gli italiani a doversi misurare con i temi della giustizia e della responsabilità, e i partiti hanno meno di due mesi di fronte a loro per cercare di coinvolgerli.",
    "author": "Giovanni Diamanti\nLa Repubblica",
    "source": "La Repubblica",
    "published_date": "2026-01-26"
  },
  "https://ristretti.org/referendum-dal-si-di-previti-e-dini-al-no-di-pomicino-il-ritorno-delle-volpi-della-politica": {
    "title": "Referendum, dal Sì di Previti e Dini al No di Pomicino: il ritorno delle “volpi” della politica",
    "link": "https://ristretti.org/referendum-dal-si-di-previti-e-dini-al-no-di-pomicino-il-ritorno-delle-volpi-della-politica",
    "content": "di Tommaso Labate\nCorriere della Sera, 26 gennaio 2026\nIl referendum richiama dal passato i protagonisti della Prima e della Seconda Repubblica. “Quando è possibile partecipare nonostante l’età e gli acciacchi a una partita politica in purezza, di quelle che non hai lo stress o l’assillo di dover tornare in Parlamento, lo sapete che cosa succede ai vecchi politici di razza? Succede questo: che sentono di nuovo l’odore della foresta”. Paolo Cirino Pomicino dice di contare i giorni che lo separano dalla fine di quest’ultima convalescenza per potersi buttare a capofitto nella battaglia referendaria sulla giustizia che lo vede tra i sostenitori del No. Le ragioni della scelta che ha sorpreso praticamente chiunque, considerata la mole indefinita di procedimenti a carico che ha collezionato nell’arco di una carriera (una condanna e un patteggiamento all’epoca di Mani Pulite, due prescrizioni, il resto solo proscioglimenti) le ha già spiegate e le spiegherà ancora, tra queste il fatto “che la riforma Nordio finirà per accrescere, e non per diminuire, il potere a volte senza limiti dei pubblici ministeri”. Ma il punto oggi è un altro.\nEd è che nella partita che segnerà in un modo o nell’altro la sorte della legislatura e in parte quella del governo Meloni, dal passato della Prima e della Seconda Repubblica tornano sulla scacchiera pedine pregiate e cavalli di razza, alcuni dei quali non si vedevano in giro da tempo. Dalla parte del No, Pomicino per esempio ritroverà il suo vecchio vicino di posto dei Consigli dei ministri dei governi Andreotti VI e VII, Rino Formica, titolare delle Finanze quando ‘O ministro lo era del Bilancio. Per il vecchio leone socialista, novantanove anni il primo marzo prossimo, la partita sulla riforma Nordio è una sfida in difesa della Costituzione. E la sua posizione - “Non perdetevi dietro meticolosità tecnicistiche su una formula più o meno rispondente al diritto ordinario. Il diritto non c’entra. C’entra una questione semplice, ed enorme: c’è il rischio di rendere irrecuperabile il declino democratico” - rimbalza da giorni anche sulle bacheche social dei giovanissimi.\nIl referendum di fine marzo riporta sulla scena il protagonista del passaggio tra la Prima e la Seconda Repubblica, e cioè Antonio Di Pietro, schierato con il Sì. E anche alcuni pesi massimi del berlusconismo che furono protagonisti della nuova fase. Due su tutti: Marcello Dell’Utri e Cesare Previti. Quest’ultimo ha raccontato a Report che “da ministro della Giustizia avrei fatto le stesse cose che sta facendo ora Carlo Nordio”. E che in parte erano nel programma che un altro ministro di quel governo, il titolare del Tesoro Lamberto Dini, aveva inserito in cima alle priorità del suo esecutivo quando si ritrovò a occupare la poltrona principale di Palazzo Chigi dopo il ribaltone di Bossi. Morale della favola? Anche Dini, che il primo marzo (fa il compleanno lo stesso giorno di Rino Formica) compirà novantacinque anni, non si è chiamato fuori dalla mischia. E al Foglio ha già detto che “al referendum voterò Sì perché approvo la riforma della Giustizia (…) Mi risulta che la separazione delle carriere esista in gran parte dei Paesi democratici e senza che i pm siano sotto il controllo del governo, come sostengono gli oppositori della riforma”.\nDei sopravvissuti del primo governo Berlusconi ce n’è soltanto uno che si è schierato apertamente per il No. E anche qui si tratta di una grande firma: Clemente Mastella, l’unica personalità politica ad aver fatto parte sia di un governo guidato dal Cavaliere che da uno guidato da Prodi. Il sindaco di Benevento freme: “C’è poco tempo per vincerlo, ‘sto benedetto referendum. Bisogna darsi una mossa e moltiplicare l’azione politica di tutti i contrari alla riforma Nordio e al governo Meloni”. Troverà dalla sua stessa parte un’antica nemica giurata, Rosy Bindi, che da presidente dell’Antimafia inserì tra gli “impresentabili” di una vecchia tornata di Regionali in Campania sua moglie Sandra Lonardo (la quale reagì malissimo: “La cattolica Bindi darà conto a Dio di ciò che ha fatto”). Perché questo referendum è un po’ così. Quelli che a volte ritornano, stavolta, sono tantissimi. Vecchie volpi pronte alla zampata, felini che fremono per un ultimo graffio. Nell’odore della foresta. Che, come dice Pomicino, prima o poi torna a farsi sentire.",
    "author": "Tommaso Labate\nCorriere",
    "source": "Corriere della Sera",
    "published_date": "2026-01-26"
  },
  "https://ristretti.org/baby-gang-i-minori-fanno-piu-reati-perche-la-multa-ai-genitori-e-una-presa-in-giro": {
    "title": "Baby gang, i minori fanno più reati. Perché la multa ai genitori è una presa in giro?",
    "link": "https://ristretti.org/baby-gang-i-minori-fanno-piu-reati-perche-la-multa-ai-genitori-e-una-presa-in-giro",
    "content": "di Milena Gabanelli e Andrea Priante\nCorriere della Sera, 26 gennaio 2026\nSi dice che dietro un adolescente che delinque c’è il fallimento degli adulti. A darne le dimensioni ci pensa la cronaca quotidiana. Un’indagine Demopolis per Con i Bambini dice che il 43% degli adolescenti italiani quando esce di casa teme di rimanere vittima di violenze e bullismo e il 26% è convinto che gli episodi di violenza da parte delle baby gang nella sua città siano sempre più frequenti. Le bande giovanili ci sono sempre state, ma ci sono differenze sostanziali rispetto a quelle di oggi. Fino a qualche anno fa erano formate da componenti fissi, con le stesse origini etniche e bassa estrazione sociale. Agivano nei loro quartieri con lo scopo di mettersi qualche soldo in tasca attraverso furti o spaccio di stupefacenti ai coetanei.\nDopo il Covid il fenomeno è esploso e ha cambiato pelle. Oggi ad accumunare i membri delle baby gang, più che il ceto sociale o il colore della pelle, sono gli abiti che indossano, la musica che ascoltano, l’uso di droghe, i modi strafottenti. I membri del gruppo cambiano di continuo: dentro c’è il minore straniero e quello italiano, quello che arriva dal quartiere disagiato e quello di famiglia benestante, e l’età va dagli 11 ai 17 anni. Si danno appuntamento sui social per poi ritrovarsi nei luoghi della movida, e l’obiettivo del furto o della violenza è l’atto di prevaricazione sulla vittima, meglio se filmato e postato sul web. La questura di Milano ha analizzato centinaia di commenti lasciati a questi video, e rilevato “un preoccupante livello di consenso da parte dei coetanei”. In sostanza, l’esercizio del potere genera fascino.\nNel 2025 gli adolescenti indagati e seguiti dai Servizi sociali per i minorenni del ministero della Giustizia sono stati 23.862, il 23% stranieri, e rispetto al passato si è abbassata l’età: i 14-15enni che delinquono sono sempre più numerosi. Stando a un campione esaminato da Transcrime (centro di ricerca sulla criminalità dell’Università Cattolica di Milano), gran parte dei reati sono commessi in gruppo. Negli ultimi sei anni, gli illeciti di cui sono accusati si sono impennati: rissa +93%; rapina +54%; lesioni +53%; violenze sessuali +29%; omicidio +28%; minacce +26% (qui i dati 2019, e qui quelli 2025). Quelli finiti nei guai perché trovati a girare con una spranga o un coltello in tasca, sono schizzati del 93,5%. Ormai, spiega Luca Villa, procuratore presso il Tribunale per i Minorenni di Milano, “l’uso dei coltelli è vissuto come una moda, che diventa devastante nelle mani di chi non è in grado di controllare rabbia e frustrazione”. I distretti più colpiti sono quelli di Milano, Bologna, Venezia, Napoli.\nNell’estate 2023 esplode a Caivano il caso di violenza su due bambine. Prevedendo quale sarebbe stata la risposta dello Stato, il 6 settembre l’allora Garante per l’infanzia Carla Garlatti scrive alla premier Giorgia Meloni: “Ogni tentativo di rendere il sistema penale minorile più rigido e orientato alla mera ottica punitiva non appare condivisibile. Tali soluzioni non hanno alcun vantaggio dal punto di vista educativo e di riduzione della recidiva”. Pochi giorni dopo il governo vara il Decreto Caivano, che inasprisce le pene rendendo possibile arrestare i minori anche per spaccio di lieve entità, furto aggravato, resistenza.\nA due anni di distanza (qui i dati settembre 2023, e qui quelli 2025) dall’entrata in vigore del decreto, gli effetti si vedono: +90% di ingressi nei Centri di prima accoglienza dove finiscono i minori fermati in attesa di convalida; +40% di presenze nei 19 istituti penali per minorenni (Ipm), dove il 63% è rinchiuso senza che sia intervenuta una condanna definitiva. Per la prima volta, dice il Garante per i detenuti, oltre la metà delle carceri per minori sono andate in sovraffollamento, aumentati i casi di autolesionismo, violenze, tentati suicidi. La soluzione individuata dal governo è stata quella di aprire 3 nuovi Ipm: L’Aquila, Lecce e Rovigo.\nIn queste strutture, dove finiscono ragazzi che sono poco più che bambini, c’è una carenza cronica di educatori, assistenti sociali, agenti, mentre i programmi di recupero e riabilitazione, di fatto, si contano sulle dita di una mano, e dove esistono è grazie al buon cuore delle associazioni di volontari. Più spesso gli adolescenti sono numeri senza volto, che una volta scontata la pena tornano a delinquere. Nel 2025 il Dipartimento giustizia minorile ha subito un taglio al budget per 19 milioni di euro, e nel 2026 è prevista una riduzione del 12% ai fondi per i corsi di istruzione e di reinserimento dei ragazzini arrestati.\nCon il nuovo decreto sicurezza che sarà varato a giorni, sono previste multe fino a 12mila euro a chi vende coltelli ai minori e l’ammonimento del questore scatta anche per i 12/13enni se accusati di lesioni, rissa, violenza privata e minacce con l’uso di un coltello. Sanzioni fino a mille euro pure ai genitori di chi viene sorpreso a girare con il coltello nello zainetto. La novità si affianca alla legge (art 2048 cod. civile) che già prevede la “culpa in educando”, cioè i genitori devono rispondere dei danni causati dai figli a meno che non dimostrino di aver fatto il possibile per impartire una sana educazione.\nMa come si dimostra di essere bravi educatori? Cristina Maggia, per 32 anni procuratore e giudice minorile, esprime una considerazione: “Ci sono famiglie dove la priorità è arrivare a fine mese, non certo controllare le foto che il figlio posta sui social. E da giudice mi chiedo: perché dovrei sanzionare una mamma e un papà, trascurando tutti gli altri adulti che a scuola, per strada, sui social, offrono modelli comportamentali sbagliati? La soluzione non è multare i genitori, ma mettere in campo politiche sociali e di assistenza che insegnino loro come svolgere al meglio il ruolo”.\nDunque cosa si fa per dare una qualche alternativa agli adolescenti e limitare l’attrazione verso i modelli che vedono scorrere sugli schermi dei telefonini, dai video delle risse al porno estremo? Diversi studi, a partire da quello dell’Università di Montreal dimostrano come l’attivazione di progetti scolastici che aiutino i bambini a comprendere e migliorare le relazioni, riduce la possibilità che, crescendo, commettano azioni criminali. A beneficio di tutti: si stima che ogni dollaro investito nella prevenzione, generi 11 dollari di risparmi. Eppure abbiamo deciso di imboccare la strada opposta.\nPrendiamo il Fondo per il contrasto della povertà educativa minorile che finanzia 800 progetti attivati da scuole e associazioni, rivolti a bambini e ragazzi contro la dispersione scolastica, le dipendenze, il disagio sociale. Il fondo (che funziona col meccanismo del credito d’imposta), nato nel 2016 con uno stanziamento da 100 milioni di euro l’anno, è stato via via spolpato: nel 2019 era già sceso a 55 milioni, nel 2022-23 a 45, e quest’anno ridotto a 3 milioni.\nIl Fondo politiche giovanili, al quale attingono Regioni, Comuni, parrocchie, scuole e società sportive o culturali per finanziare progetti di educazione, formazione e inclusione è passato dai 90,8 milioni di euro del 2022 ai 49,9 milioni per il 2026.\nIl Fondo per l’infanzia e l’adolescenza, che paga progetti di contrasto a violenza ed esclusione sociale nelle grandi città, è sceso da 28,7 milioni a 25,9 milioni. Ai Comuni, sempre a corto di risorse, non viene dato un euro in più per la creazione di centri di aggregazione ricreativi. Nel frattempo sui Comuni sono stati scaricati i 17.500 minori stranieri non accompagnati, che rappresentano la vera grande emergenza perché i numeri sono in crescita e perché sono i più esposti al reclutamento da parte della criminalità. Nel 2025, il solo Comune di Milano ha speso 20 milioni per la loro gestione, e lo Stato, se tutto va bene, gliene rimborserà 15. In sostanza: la repressione da sola serve a nulla, se non accompagnata da interventi di politiche sociali con il coinvolgimento diretto della famiglia e soprattutto della scuola. A oggi, nel programma scolastico, l’educazione alle relazioni e affettività non è ancora materia obbligatoria.\n“L’esposizione continua a contenuti violenti, unita ad adulti meno credibili, e all’assenza di programmi scolastici di “educazione alle relazioni”, spinge i giovani a essere più competitivi, e questo genera disagio e, in alcuni casi, aggressività” sintetizza Marco Dugato di Transcrime. Lo scrive anche l’istituto Superiore di Sanità: “L’uso problematico dello smartphone colpisce oltre il 25% degli adolescenti” e gli studi dimostrano che alimenta prepotenza e brutalità. Nel nostro Paese lo sbarramento di accesso ai social è fino ai 13 anni. L’Australia ha avuto il coraggio di alzare il divieto a 16, la Francia si prepara a fissare il limite a 15. La Commissione Ue ha chiesto a tutti i Paesi membri di armonizzare verso l’alto: divieto assoluto sotto i 16 anni, con sanzioni salatissime per le piattaforme che non attivano filtri adeguati. È vero che i ragazzini sono abilissimi a raggirare le barriere, ma alzarle è un dovere, e i controlli - con punizioni esemplari e implacabili verso le piattaforme - un imperativo.",
    "author": "Milena Gabanelli",
    "source": "Corriere della Sera",
    "published_date": "2026-01-26"
  },
  "https://ristretti.org/giovani-violenti-il-55-vuole-pene-piu-severe-il-60-favorevole-ai-metal-detector-nelle-scuole": {
    "title": "Giovani violenti, il 55% vuole pene più severe: il 60% favorevole ai metal detector nelle scuole",
    "link": "https://ristretti.org/giovani-violenti-il-55-vuole-pene-piu-severe-il-60-favorevole-ai-metal-detector-nelle-scuole",
    "content": "di Alessandra Ghisleri\nLa Stampa, 26 gennaio 2026\nMa due ragazzi su tre tra i 18 e i 24 anni si dicono contrari a inserire strumenti di controllo negli istituti. La violenza giovanile non è più un’eccezione, né un fatto di cronaca isolato: è il segnale allarmante di un disagio profondo che la società sembra ancora sottovalutare. Un coltello in tasca -spesso acquistato online o altre volte preso dalla cucina di casa- forse per difendersi, più spesso per “sentirsi qualcuno”. Un gesto che racconta molto più di quanto appaia. C’è stato un tempo in cui le liti tra ragazzi finivano con una spinta, una parola di troppo, una porta sbattuta o una scazzottata. La violenza con il coltello era percepita come un evento raro, quasi eccezionale. Più spesso era associata alle partite di calcio e agli scontri tra tifoserie contrapposte, mentre i racconti di aggressioni all’arma bianca tra adolescenti -per gelosie, rivalità o piccoli furti- erano limitati e marginali. Non esistevano ancora i social network e, per finire in televisione o sui giornali, un fatto doveva essere davvero eclatante.\nOggi, invece, la soglia dell’attenzione si è abbassata: la violenza è diventata più visibile, più rapida, più imitabile, fino a trasformarsi in contenuto, in spettacolo, nella sua accezione più distorta e pericolosa. E così, sempre più spesso, le liti non si esauriscono in uno scontro verbale, ma finiscono con una lama estratta. L’aumento della violenza giovanile -spesso per futili motivi-, e in particolare dell’uso del coltello, descrive una generazione che cresce tra paura, rabbia e un’evidente assenza di riferimenti. Dati alla mano dimostrano che dal 2018 ad oggi le aggressioni con i coltelli tra i ragazzi sono aumentate da 35.000 a 90.000 (fonte rielaborazione RealPolitik su dati Espad Italia 2025 del Cnr). Le cronache degli ultimi mesi parlano chiaro: aumentano gli episodi di violenza tra minorenni e si abbassa l’età di chi impugna un’arma. Non si tratta solo di criminalità, ma di un fallimento educativo, sociale e culturale che chiama in causa famiglie, scuole e istituzioni.\nPerché un ragazzo sente il bisogno di portare un coltello? La risposta non sta soltanto nella devianza o nella moda, ma in un vuoto che nessuno sembra riuscire a colmare. Lo conferma il sondaggio realizzato da Only Numbers: per il 37,5% degli intervistati le cause di questi episodi vanno ricercate in un mix di fattori sociali e culturali (20,0%), nella mancanza di regole e di controllo (17,9%), nei problemi legati alla famiglia di provenienza (12,2%), fino alle responsabilità individuali (4,0%) ed economiche (3,0%).\nNumeri che restituiscono un quadro complesso, lontano da spiegazioni semplicistiche. Di fronte a questa escalation, l’opinione pubblica si divide sulle risposte da adottare. Il 55,0% dei cittadini ritiene che l’inasprimento delle pene possa essere uno strumento utile, mentre il 32,7% si dice contrario. Una contrarietà condivisa dal 55,2% dei giovani tra i 18 e i 24 anni e da una parte consistente dell’elettorato delle opposizioni: il 58,2% tra gli elettori del Partito Democratico, il 71,6% tra quelli di Alleanza Verdi e Sinistra e il 70,5% tra i sostenitori di Azione. Negli ultimi giorni si è discusso anche dell’ipotesi di installare metal detector all’ingresso degli istituti scolastici. Il 59,2% degli intervistati si è dichiarato favorevole, con un consenso molto alto tra gli elettori della maggioranza (77,7%) e più tiepido tra quelli delle opposizioni (44,0%). Tuttavia, colpisce soprattutto il dato dei più giovani: il 65,6% dei ragazzi tra i 18 e i 24 anni si dice contrario. È come se non volessero essere controllati, ispezionati… E, in parte, non hanno torto.\nLa scuola non può trasformarsi in una zona di sicurezza permanente senza interrogarsi sul prezzo che questo comporta. Proprio nell’adolescenza si forma il carattere di una persona, si costruisce il senso del limite, si impara la responsabilità. Tuttavia, è anche l’età in cui le scelte sbagliate possono compromettere un’intera vita, ma affidarsi solo al controllo rischia di certificare una vera sconfitta: quella di una comunità che interviene troppo tardi, quando il disagio si è già trasformato in violenza.\nLa vera sfida, infatti, non è decidere se punire di più o installare un metal detector in più, ma ricostruire un tessuto educativo capace di prevenire prima che reprimere. Ascoltare prima di sorvegliare… Dopo l’ennesimo episodio di violenza avvenuto in una scuola di La Spezia, dove un ragazzo ha perso la vita a seguito dell’aggressione di un coetaneo, emerge con forza la richiesta di un intervento su più livelli. Un cittadino su due (52,7%) infatti è convinto che le istituzioni debbano agire su entrambi i fronti: rafforzando le misure di controllo e sicurezza (22,4%), ma soprattutto investendo nella prevenzione, attraverso un maggiore supporto psicologico (17,1%). Offrire alternative prima che divieti, perché un coltello in tasca non nasce dal nulla: nasce dove mancano le parole, le presenze, gli orizzonti… il futuro. In questo quadro emerge anche un altro tema, spesso evocato con cautela, ma che non può essere eluso: in alcuni contesti culturali il coltello non è solo un’arma, ma un simbolo identitario, un segno di forza o di difesa. Un retaggio che, nei processi di integrazione incompiuti, può riemergere soprattutto tra i più giovani, inclusi ragazzi di seconda generazione, cresciuti tra due mondi senza sentirsi pienamente parte di nessuno dei due. I dati che segnalano un aumento di reati anche in questi segmenti della popolazione non vanno letti come una colpa collettiva, ma come l’ennesimo indicatore di un’integrazione lasciata troppo spesso al caso. E finché continueremo a chiederci come fermare la violenza senza chiederci perché cresce, finché risponderemo solo con controlli e sanzioni a problemi che nascono da identità fragili, solitudine e marginalità, continueremo a contare feriti e, soprattutto, a perdere i nostri ragazzi… E il nostro futuro!",
    "author": "Alessandra Ghisleri\nLa Stampa",
    "source": "La Stampa",
    "published_date": "2026-01-26"
  },
  "https://ristretti.org/pensare-di-punire-i-genitori-per-minori-che-compiono-reati-e-agghiacciante-perche-quelle-famiglie-sono-semmai-vittime": {
    "title": "Pensare di punire i genitori per minori che compiono reati è agghiacciante, perché quelle famiglie sono semmai vittime",
    "link": "https://ristretti.org/pensare-di-punire-i-genitori-per-minori-che-compiono-reati-e-agghiacciante-perche-quelle-famiglie-sono-semmai-vittime",
    "content": "di Elisabetta Ambrosi*\nIl Fatto Quotidiano, 26 gennaio 2026\nPer capire la questione del cosiddetto “disagio giovanile” bisognerebbe anzitutto chiamarlo con il suo nome: dolore. Bisognerebbe cioè partire dalla sofferenza e dalle sue cause, invece che occuparsi dei modi con cui questa sofferenza prova ad essere placata: violenza su sé e sugli altri (autolesionismo, risse, coltelli), abuso di droghe, di social media e smartphone, psicofarmaci che circolano senza ricette, ritiro sociale.\nIl dolore dei ragazzi che vengono da famiglie immigrate non è difficile da comprendere: carenza di risorse economiche e culturali, povertà, anche abitativa, violenza familiare non possono che esitare in comportamenti devianti. Ma anche nelle famiglie italiane l’angoscia non manca: scarsità di fratelli, separazioni dei genitori precoci e sempre più conflittuali, nonni che muoiono - visto che si nasce sempre più tardi - educazione all’insegna della prestazione e della competizione invece che della condivisione e della socialità. Per entrambi, ragazzi di origine straniera e italiani, è invece comune lo spettacolo di un mondo attraversato da una violenza estrema, un mondo dove i capi di stato sono spesso malati psichici, un mondo armato fino ai denti.\nIdentificata la sofferenza - che nasce da una società sempre più atomizzata dove le agenzie di socialità e di senso, scout, oratori, etc. sono sempre più scarne, mentre trionfa l’intrattenimento dei centri estivi e dei mille corsi di lingua, l’attenzione può spostarsi ai modi con cui i ragazzi cercano disperatamente di attutire il dolore. Nelle menti più fragili, il combinarsi di alcuni di questi elementi - psicofarmaci e droga, ad esempio, oppure droghe e smartphone - possono produrre esiti drammatici, dove non è più chiaro tra l’altro cosa è conseguenza di cosa, la causa e l’effetto. Perché il dolore produce abuso di sostanze, ma a sua volta l’abuso di sostanze aumenta confusione, dolore, psicosi. Una devastazione mentale e morale.\nCosa possono fare le famiglie? Quasi nulla. O, meglio, possono fare se hanno abbondanza di strumenti culturali ed economici e tempo a disposizione. Se riescono a trovare i giusti specialisti, pagati a caro prezzo, se riescono a curare il dolore, magari capendo che occorre partire dal proprio. E le altre? Quelle che sopravvivono a malapena, dove i genitori presto e tornano tardi, con poche risorse, famiglie che non sanno come gestire un ragazzo sempre più violento anche in casa, sempre più malato? Quanta disperazione c’è in queste famiglie non si può neanche raccontare. Per questo pensare di punire i genitori per minori che compiono reati è agghiacciante, perché quelle famiglie sono, semmai, vittime. Inasprire le pene, abbassando l’età, è tanto aberrante quanto inutile. Togliere passaporti e permessi di soggiorno? Benzina sul fuoco della disperazione.\nCosa servirebbe, allora? L’elenco è lunghissimo. Certo, una guerra vera e totale allo spaccio, oggi che la droga arriva a domicilio in cinque minuti. Ma anche più risorse economiche e di tempo per le famiglie, smart working, soldi veri: perché la presenza in casa cura. Soprattutto: più risorse economiche ai servizi socio-sanitari sul territorio. Oggi per avere una visita neuropsichiatrica infantile si aspettano mesi. Per entrare in una comunità - unici luoghi dove, quando la situazione ormai si è cronicizzata, è possibile forse ancora salvare i ragazzi, riuscendo a distinguere cause ed effetti - ci sono liste d’attese infinite. E la scuola? Può poco o nulla, nelle condizioni attuali. Potrebbe, quello sì, smettere di puntare su competizione e valutazione e valorizzare didattica di gruppo, socialità, cooperazione tra gli studenti. Niente di tutto questo è nel programma del governo. Il quale, ironia della sorte, vuole punire e perseguitare chi ha in tasca un coltello - spesso solo per paura - mentre investe miliardi in nuove armi. Si può essere così drammaticamente incoerenti?\n*Giornalista e scrittrice",
    "author": "Elisabetta Ambrosi",
    "source": "Il Fatto Quotidiano",
    "published_date": "2026-01-26"
  },
  "https://ristretti.org/regeni-dieci-anni-dopo-e-solo-una-tappa-non-ci-fermeremo": {
    "title": "Regeni, dieci anni dopo: “È solo una tappa, non ci fermeremo”",
    "link": "https://ristretti.org/regeni-dieci-anni-dopo-e-solo-una-tappa-non-ci-fermeremo",
    "content": "Il Dubbio, 26 gennaio 2026\nDa Fiumicello l’appello della famiglia: processo sospeso ma pronto a ripartire. Attesa per la decisione della Consulta. Sostegno trasversale e “onda gialla” contro l’omertà. “Dieci anni è un lungo periodo, però per noi significa soltanto una tappa nel nostro lungo percorso”. Con queste parole Claudio Regeni è intervenuto dal palco dell’evento “Parole, immagini e musica per Giulio”, in corso a Fiumicello, rinnovando l’impegno della famiglia per arrivare a verità e giustizia sulla morte del figlio Giulio Regeni, rapito e ucciso al Cairo dieci anni fa. Il padre del ricercatore ha spiegato che l’obiettivo resta la ripresa del processo, oggi sospeso, e l’attesa di una sentenza della Corte Costituzionale che consenta di andare avanti. “Continuate a starci accanto e grazie di tutto”, ha detto, sottolineando il valore di una mobilitazione che non si è mai spenta. “Giulio potrebbe essere figlio di tantissime famiglie, fratello di tanti, nipote - ha aggiunto - rappresenta un po’ i giovani di oggi: mentalità aperta, viaggiano, si interessano, hanno a cuore gli altri”.\nNel suo intervento Claudio Regeni ha richiamato anche casi recenti, come quello di Alberto Trentini, “per fortuna conclusosi con esito positivo”, a dimostrazione di quanto l’attenzione pubblica e la solidarietà possano fare la differenza. Un messaggio che intreccia memoria e attualità, ribadendo la centralità dell’impegno civile. A sostenere la famiglia è arrivato anche un videomessaggio di Roberto Fico, che ha assicurato pieno supporto e ha rilanciato l’invito a proseguire insieme: “Insieme andiamo a cercare verità e giustizia, non molleremo mai”. Fico ha ricordato il valore dell’appuntamento annuale di Fiumicello come momento di comunità e di rilancio dell’azione collettiva, in attesa di conoscere le decisioni della Consulta. “Grazie alla vostra lotta e alla vostra determinazione - ha detto - il processo c’è stato”.\nLa madre di Giulio, Paola Regeni, ha ribadito in un’intervista a RaiNews24 che “il processo adesso è sospeso ma proseguirà a breve”, precisando che la famiglia è in attesa della pronuncia della Corte Costituzionale “che speriamo sarà a giorni”. Paola Regeni ha parlato di un’”onda gialla” fatta di affetto, solidarietà, impegno civile e scorta mediatica, capace di “abbattere il muro dell’omertà”. Non manca, però, l’amarezza per la risposta istituzionale. “Non abbiamo avuto grosse risposte - ha aggiunto Claudio Regeni - parole sì, promesse tante, ma fatti pochi. Vorremmo che le istituzioni si mettessero davvero al nostro fianco a chiedere verità e giustizia”.",
    "author": null,
    "source": "Ristretti Orizzonti",
    "published_date": "2026-01-26"
  },
  "https://ristretti.org/velletri-rm-detenuto-48enne-muore-per-un-malore-in-carcere": {
    "title": "Velletri (Rm). Detenuto 48enne muore per un malore in carcere",
    "link": "https://ristretti.org/velletri-rm-detenuto-48enne-muore-per-un-malore-in-carcere",
    "content": "giornaleinfocastelliromani.it, 26 gennaio 2026\nVelletri, un detenuto di 48 anni romano che doveva scontare una pena presso il carcere veliterno, è deceduto in seguito a un malore improvviso nella mattinata di venerdì, nonostante il pronto intervento degli agenti della polizia penitenziaria, che lo hanno trasportato presso la medicheria del Padiglione vicino a quello dove era detenuto. Sul posto sono intervenuti anche i sanitari del 118 di Velletri, che non hanno potuto fare altro che constatare la morte dell’uomo. Il magistrato del Tribunale di Sorveglianza di Roma ha stabilito comunque l’autopsia presso l’istituto di medicina legale di Tor Vergata per accertare l’esatta causa di morte.",
    "author": null,
    "source": "Ristretti Orizzonti",
    "published_date": "2026-01-26"
  },
  "https://ristretti.org/lecce-oltre-1-500-detenuti-per-800-posti-emergenza-sicurezza-e-diritti-umani": {
    "title": "Lecce. Oltre 1.500 detenuti per 800 posti, emergenza sicurezza e diritti umani",
    "link": "https://ristretti.org/lecce-oltre-1-500-detenuti-per-800-posti-emergenza-sicurezza-e-diritti-umani",
    "content": "di Maria Grazia Maci\nleccesette.it, 26 gennaio 2026\nLa denuncia del Segretario Regionale Puglia Ruggiero Damato: “Servono interventi immediati su personale, sanità e strutture”. Il carcere di Borgo San Nicola sta attraversando quello che viene definito come il momento più drammatico della sua storia. A lanciare l’allarme è la Segreteria Regionale Puglia, per voce del Segretario regionale Ruggiero Damato, che parla senza mezzi termini di una situazione esplosiva dovuta a un sovraffollamento fuori controllo e a una gravissima carenza di personale. Attualmente, nella casa circondariale di Lecce sono presenti oltre 1.500 detenuti a fronte di meno di 800 posti regolamentari, un numero che rende impossibile garantire condizioni di vita dignitose e livelli minimi di sicurezza.\nPolizia penitenziaria allo stremo: mancano circa 250 agenti - A peggiorare il quadro è la mancanza di circa 250 unità di Polizia penitenziaria nel ruolo Agenti/Assistenti, tra il comando della Casa Circondariale di Lecce e il Comando Interprovinciale Lecce-Brindisi del Nucleo traduzioni e piantonamento. Le celle - spesso triple - rendono la vivibilità estremamente difficile, mentre gli agenti sono al limite delle forze fisiche e psicologiche, costretti a turni massacranti e a operare in condizioni di stress costante. “Questa miscela è esplosiva - sottolinea Damato - e non sorprende che il rischio di aggressioni ai danni del personale, così come di atti autolesionistici e suicidi tra i detenuti, sia altissimo”.\n“Il Ministero resta sordo, ma i detenuti continuano ad aumentare” - Secondo la Segreteria Regionale Puglia, il Ministero della Giustizia non starebbe rispondendo alle richieste provenienti dalla direzione del carcere e dalle organizzazioni sindacali. Nonostante ciò, continuano ad arrivare a Lecce detenuti di ogni tipologia, inclusi soggetti con problematiche psichiatriche e tossicodipendenze, senza alcun potenziamento dell’organico. “Senza un intervento strutturale e senza una riduzione del numero dei detenuti - avverte Damato - il carcere è seriamente a rischio implosione”.\nAppello all’ASL di Lecce: “Più medici e psichiatri” - Tra le richieste più urgenti c’è anche un intervento dell’ASL di Lecce, chiamata a rafforzare il personale sanitario e paramedico, con particolare attenzione all’area psichiatrica. Le priorità indicate sono chiare: investimenti immediati nell’edilizia penitenziaria, aumento del personale di Polizia penitenziaria, potenziamento di educatori, psicologi e mediatori culturali, supporto psicologico continuo per detenuti e operatori. La Segreteria Regionale rivolge un appello diretto al Ministro della Giustizia Carlo Nordio, al Sottosegretario Andrea Delmastro e alla Presidente del Consiglio Giorgia Meloni, chiedendo interventi urgenti e concreti. “È necessario superare una gestione ideologica e puntare su investimenti reali per la sicurezza e la riabilitazione. Lo Stato si misura anche dalla qualità dei suoi istituti penitenziari, che oggi - conclude Damato - ricordano carceri ‘sudamericane’”.",
    "author": "Maria Grazia Maci",
    "source": "leccesette.it",
    "published_date": "2026-01-26"
  },
  "https://ristretti.org/asti-parlare-di-giustizia-riparativa-in-carcere-e-in-citta": {
    "title": "Asti. Parlare di Giustizia riparativa, in carcere e in città",
    "link": "https://ristretti.org/asti-parlare-di-giustizia-riparativa-in-carcere-e-in-citta",
    "content": "di Domenico Coviello*\naltritasti.it, 26 gennaio 2026\nUna giornata in una prospettiva di giustizia, riparazione e speranza. Un dibattito iniziato nella mattina con un incontro nella Casa di Reclusione di Asti con la partecipazione di direttrice, agenti, detenuti ed educatrici, con il garante dei detenuti, le associazioni, i mediatori dei Centri di Giustizia Riparativa Bergamo e Torino e proseguito nel pomeriggio con analogo momento sul territorio. Per riflettere assieme sul senso ed il valore della giustizia riparativa anche come prospettiva culturale e per progettare un itinerario verso una “città riparativa”.\nProsegue ad Asti il cammino della giustizia riparativa che, secondo uno dei suoi principali teorici, Howard Zehr, può essere vista come “un modello di giustizia che coinvolge la vittima, il reo e la comunità nella ricerca di una soluzione che promuova la riparazione, la riconciliazione e il senso di sicurezza collettivo”. Un’opportunità introdotta in modo organico nel nostro ordinamento dalla riforma Cartabia del 2022, che ha istituzionalizzato per legge questo percorso di incontro e dialogo nel tentativo di effettuare una “riparazione” delle conseguenze dei reati. Certamente non è una prospettiva facile, perché, come ricorda don Ciotti, la giustizia riparativa “non è solo un sistema giuridico, ma anche un prodotto culturale, capace di promuovere percorsi di riconciliazione senza dimenticare [che] il ricostruire le relazioni umane e il tessuto sociale non può andare a discapito dell’equità, della certezza e della funzione riabilitativa della pena”.\nÈ in questo quadro che si è svolta all’interno del carcere di Quarto, mercoledì 21 gennaio, la presentazione del volume Memoria e riparazione. A trent’anni dalle stragi, sguardi verso un futuro di libertà dalle mafie, a cura di Andrea Patanè, organizzata dalla direzione e dall’area trattamentale della Casa di Reclusione. Un momento di scambio a cui è seguito, nel pomeriggio, un ampio dibattito sulla giustizia riparativa presso la Sala Consiliare del Comune di Asti, alla presenza di tante realtà del territorio e, fra gli altri, del Vescovo, Marco Prastaro. L’incontro pomeridiano, in particolare, ha focalizzato l’attenzione sull’immaginare Asti come “città riparativa”, sulla scorta di altre esperienze attive sul territorio nazionale, e proseguendo un cammino già intrapreso tra carcere e territorio lo scorso anno. A condurre e moderare entrambi le fasi della giornata di riflessione è stato il Garante delle persone private della libertà personale, Domenico Massano.\nAl mattino, presenti all’incontro nella Casa di Reclusione, sono stati la direttrice Giuseppina Piscioneri, con il comandante della polizia penitenziaria, Leonardo Colangelo, la capoarea trattamentale, Monica Olivero, e le educatrici, alcuni agenti e un gruppo di persone detenute che già lo scorso anno avevano partecipato al progetto. Sono inoltre intervenuti, fra gli altri, l’Assessore all’Istruzione, Loretta Bologna, la Garante regionale Monica Formaiano, la presidente della Biblioteca Astense, Roberta Bellesini, Davide Gioda della Cooperativa La Strada, Davide Bosso, dirigente del CPIA Asti 1, Luca Di Giandomenico, presidente del Consorzio COALA, Francesco Marzo, presidente del CSVAA, Silvana Nosenzo di Agar teatro, volontari penitenziari dell’associazione Effatà, rappresentanti di Libera, della Camera penale e docenti della scuola del carcere.\nIl Garante Massano ha introdotto la professoressa Anna Lorenzetti, ordinaria di Diritto Costituzionale all’Università di Bergamo, il mediatore Filippo Vanoncini del Centro Giustizia Riparativa InConTra di Bergamo e Monica Delmonte del Centro di Giustizia Riparativa di Torino.\nIn particolare i primi due sono stati contributori del volume presentato, frutto di un progetto finanziato dal Ministero dell’Università e della Ricerca, che ha premiato una proposta del Dipartimento di Giurisprudenza dell’Ateneo bergamasco, volta a valorizzare il trentennale delle stragi di mafia dei primi anni ‘90 per creare un asse fra memoria e riparazione. Quest’ultima un concetto chiave della riforma Cartabia, presentato ed approfondito in chiave costituzionale dalla professoressa Anna Lorenzetti, anche se “resta ad oggi ancora poco conosciuta e messa in pratica”.\n“La giustizia riparativa - ha sottolineato la direttrice della Casa di Reclusione, Giuseppina Piscioneri - rappresenta il passaggio verso un sistema penale che valorizza la riparazione delle conseguenze del reato”. Come ha spiegato il garante dei detenuti Domenico Massano, “nel carcere di Asti questo percorso è stato presentato su proposta di una persona detenuta lo scorso anno, si tratta di un percorso la cui portata culturale è ampia e particolarmente significativa, ed oggi siamo insieme per cercare di dare continuità e prospettive a questo cammino, dentro e fuori dal carcere”. Un itinerario che, attraverso alcuni incontri a cui hanno partecipato un gruppo di persone recluse e persone della comunità esterna, affiancati dai mediatori esperti del centro Incontra di Bergamo e del centro di Torino, aveva portato ad un doppio esito: “Una lettera dei detenuti ‘a un compagno di detenzione’ per spiegare il concetto di giustizia riparativa e stimolare l’interesse verso di essa - ha raccontato il Garante - e il progetto di lavorare in città, ad Asti, per dar vita a una comunità ‘riparativa’”.\n“La giustizia riparativa - ha affermato Filippo Vanoncini - consente a chi ha commesso un crimine di uscire dalla logica di schiavitù che le organizzazioni mafiose spesso applicano ai propri associati. È una giustizia dell’incontro perché la questione è sottoporsi ad uno sguardo non giudicante che permetta alla vittima e all’autore di reato di riconoscersi nella propria umanità e nel proprio dolore. È una giustizia esigente per tutti, poiché genera una spinta nelle parti coinvolte in un reato (autore, vittima e comunità) che muove dall’interiorità di ciascuno. In questo contesto, ogni individuo è chiamato a manifestare la propria umanità più profonda e a riconoscersi nell’umanità ferita dell’altro”. Ed è così che l’autore di un reato grave può arrivare a “riconoscere la vittima come un essere umano che soffre”, abbandonando le relazioni perverse e i legami soffocanti della malavita organizzata per tornare a umanizzarsi e uscire definitivamente dalla mentalità criminale.\nNel pomeriggio i relatori ed il Garante hanno proseguito i lavori insieme ai soggetti partecipanti al Gruppo di lavoro sulle tematiche carcerarie ed a diverse altre realtà del territorio, dando seguito all’incontro del mattino ed al cammino intrapreso lo scorso anno per l’avvio di un percorso per la promozione e la sensibilizzazione del territorio astigiano alla cultura ed alle pratiche della giustizia riparativa (per una “Asti città riparativa”, sulla scorta di altre esperienze attive sul territorio nazionale). Un momento particolarmente significativo in cui è stata condivisa l’importanza di ulteriori incontri di approfondimento ed in cui è stato riconosciuto il valore di questa prospettiva anche in ambito culturale. Un cammino sicuramente in divenire, non semplice né scontato ma che, a piccoli passi, continuerà nei prossimi mesi.\n*Effatà Odv",
    "author": "Domenico Coviello",
    "source": "altritasti.it",
    "published_date": "2026-01-26"
  },
  "https://ristretti.org/venezia-perche-lo-spettacolo-parole-e-musica-per-la-gabbianella": {
    "title": "Venezia. Perché lo spettacolo “Parole e musica per la Gabbianella”",
    "link": "https://ristretti.org/venezia-perche-lo-spettacolo-parole-e-musica-per-la-gabbianella",
    "content": "di Carla Forcolin\nRistretti Orizzonti, 26 gennaio 2026\nLe associazioni sono un corpo vivo e come tale nascono, crescono, vivono trasformazioni e ogni tanto muoiono. Nel nostro paese questo succede difficilmente, ma la Gabbianella si scioglierà davvero. La sottoscritta, che l’ha fondata, non voleva che si sciogliesse senza che una parola fosse spesa in merito a quello che l’Associazione ha fatto in più di 25 anni di vita. Per lungo tempo, il lavoro volontario della Gabbianella si è svolto quotidianamente, tenacemente, appassionatamente, con obiettivi chiari: rendere possibile l’adozione anche a chi non era sposato; permettere ai bambini che passavano dall’affidamento all’adozione di rimanere, se nel loro interesse, nella famiglia in cui già si trovavano o almeno di mantenere dei rapporti con chi li aveva cresciuti; reperire e formare famiglie affidatarie; far uscire ogni giorni di prigione i bimbi, figli delle detenute, per andare alla scuola dell’infanzia o a svolgere delle attività educative o solo ricreative nel territorio circostante; sostenere padri e madri detenuti nella loro genitorialità; dare ai ragazzi affidati all’USSM (ufficio del Servizio Sociale per minorenni) nuove opportunità attraverso il contatto con la montagna, per sviluppare l’autostima, la socialità e nuovi interessi; lavorare con le famiglie più in difficoltà del territorio per prevenire abbandoni scolastici e favorire l’inserimento nella nostra realtà; ecc.\nAccanto a questo lavoro concreto c’è stato quello culturale volto a far conoscere ai nostri parlamentari la realtà del paese attraverso la pubblicazione di libri, articoli, convegni, petizioni.\nPer 16 anni l’Associazione è stata presente nel carcere femminile, non solo per i bambini, ma anche per le mamme. Dapprima invitata e sostenuta dal Comune, che finanziava gli accompagnamenti, poi da sola, senza finanziamenti, perché il Comune era in difficoltà.\nPer quei bambini, indirettamente detenuti, ha stimolato la regolamentazione interistituzionale delle attività che si dovevano fare per proteggerli e prevenire che anch’essi vivessero in modo irregolare in futuro. Dal suo impegno, oltre che da quello dell’allora Garante Regionale dei diritti dei detenuti e dei bambini e delle altre istituzioni (Comune, Questura, Direzione del carcere e dell’Uiepe, Tribunale per i Minorenni, ecc.) è uscito il “Protocollo interistituzionale d’Intesa”, firmato nel Tribunale per i Minorenni.\nSembrava che così tutto dovesse funzionare meglio, ma non fu così e quando si trattò di applicare le regole scritte e firmate tutti insieme, le Istituzioni lasciarono sola l’Associazione. Fu l’epoca dell’amarezza e dei maltrattamenti istituzionali, a cui seguì la disdetta ufficiale dagli accordi da parte dell’Associazione e il ritorno dal carcere al territorio.\nE sul territorio trovammo ancora bambini piccoli da accompagnare alla scuola materna, ancora bambini che non vi andavano perché i genitori - ammalati, stranieri, con difficoltà varie - non potevano accompagnarli, questa volta in una rinnovata collaborazione con i Servizi Sociali Territoriali. Fu un progetto utile. Infine ci fu il lavoro con i minorenni autori di reato, ragazzi che spesso avevano avuto il padre in prigione, a chiudere il cerchio. Quel cerchio o circolo vizioso che si dovrebbe spezzare, che è tanto difficile rompere. “La gabbianella” ci ha provato! Ma non riesce ad andare oltre, perché le manca il ricambio generazionale. Si spera di passare il testimone ad altri, più giovani e altrettanto motivati.",
    "author": "Carla Forcolin\nRistretti Orizzonti",
    "source": "Ristretti Orizzonti",
    "published_date": "2026-01-26"
  },
  "https://ristretti.org/bologna-anila-rubiku-e-larte-che-entra-in-carcere-la-mia-idea-di-liberta": {
    "title": "Bologna. Anila Rubiku e l’arte che entra in carcere: “La mia idea di libertà”",
    "link": "https://ristretti.org/bologna-anila-rubiku-e-larte-che-entra-in-carcere-la-mia-idea-di-liberta",
    "content": "di Paola Naldi\nLa Repubblica, 26 gennaio 2026\nArt City debutta alla Dozza con l’esposizione dell’artista albanese aperta anche al pubblico. Non è la prima volta che l’arte di Anila Rubiku, nata a Durazzo ma da arrivata in Italia più di trent’anni fa e oggi residente tra Milano e Toronto, racconta il carcere. Ma è la prima volta che le sue opere entrano alla Dozza, presentandosi al pubblico esterno e ai detenuti, e rendendo di fatto la casa circondariale bolognese una delle mete di Art City. Dal 6 all’8 febbraio infatti le sale dedicate ai colloqui della Dozza saranno “occupate” dalla mostra “L’arte messa alla prova: Anila Rubiku. I’m Still Standing”, a cura di Elisa Fulco e promossa dall’Associazione Acrobazie (già attiva all’interno del carcere dell’Ucciardone). Una mostra particolare che ancora una volta porta la città dentro al carcere e offre ai detenuti un patrimonio culturale, come dispositivo di crescita sociale e personale.\n“Ho iniziato a lavorare con il carcere diversi anni fa - racconta Anila - perché mi incuriosiva un fenomeno preciso dell’Albania: alla fine degli anni Novanta aumentava sempre più il numero di donne che venivano condannate perché avevano ucciso il marito che le violentava. Era appena finita la guerra del Kosovo e nel paese giravano molte armi ma le donne che andavano alla polizia per denunciare la violenza familiare non venivano ascoltate e venivano rispedite a casa con il consiglio di risolvere il problema in famiglia”.\nAnila, affiancata da uno psicologo, ha incontrato a lungo molte di queste donne, raccogliendo le loro storie e poi facendone dei ritratti simbolici. “A loro non abbiamo chiesto di parlare ma di disegnare perché si sentissero più libere. Poi io ho trasportato quegli schizzi nelle mie opere nella serie “Defiant’s portrait”, in cui raffiguro solo delle finestre con le sbarre, nella forma di ricami, sculture, disegni. Ogni lavoro è il ritratto di una di loro”. Queste opere arrivano ora alla Dozza, accanto ad altre tre serie di lavori: “Hope is the things with feathers” in cui vengono raffigurati degli uccelli come metafora di libertà e di riscatto; “I’m still standing”, che rappresentano le protesi dei veterani di guerra che spesso usavano stracci e pezzi di stoffa per rimodellare le parti usurate; “The Inner doors” con la riproduzione delle porte interne dei palazzi milanesi, come soglie segrete, tra l’interno e l’esterno, tra il buio e la luce. Spesso le opere nascono dall’assemblaggio di stoffe poi trapuntate, da ricami, da perline assemblate come un motivo decorativo.\n“Possono sembrare tecniche tipicamente femminili ma non è per questo che le uso: questa concezione è tipicamente occidentale perché in Oriente cucito e ricamo sono attività prettamente maschili - sottolinea Anila - Semmai fanno parte delle mie radici e della mia identità. In Albania, praticamente tutte le donne sapevano cucire e ricamare ed è con questi lavori che mandavano avanti la casa e magari guadagnavano qualcosa, barattando un vestito o un ricamo fatti da loro con altri beni. Io sono partita dal mio paese perché volevo studiare all’Accademia di Milano e partendo mi sono detta “lascio dietro tutto questo, non voglio diventare una donna come mia madre”. Ma quel “fare”, quel saper maneggiare fili, perline, stoffe, per me è un linguaggio naturale e per questo lo uso nella mia arte”.\nE le opere di Anila parlano della sua identità ma anche dell’idea di libertà, della lotta per rialzarsi e resistere. “Le sbarre, le porte, gli uccelli, le protesi sono tutti simboli di chi lotta - conclude lei - Ma voglio raccontare questa resilienza attraverso opere colorate, poetiche, leggere. Perché nella vita quotidiana, dove tutto scorre veloce, si può sopravvivere con la speranza e con la leggerezza, con la poesia e la bellezza”.\nOrari e modalità di visita - La mostra è aperta al pubblico con presentazione del documento di identità e autocertificazione obbligatoria all’ingresso. Orario: 6 febbraio 15-19; 7 e 8 febbraio 9-19; info: 051 320512,\nQuesto indirizzo email è protetto dagli spambots. È necessario abilitare JavaScript per vederlo.\n.",
    "author": "Paola Naldi\nLa Repubblica",
    "source": "La Repubblica",
    "published_date": "2026-01-26"
  },
  "https://ristretti.org/cinema-nella-colonia-penale-vince-a-trieste": {
    "title": "Cinema. “Nella colonia penale” vince a Trieste",
    "link": "https://ristretti.org/cinema-nella-colonia-penale-vince-a-trieste",
    "content": "di Francesca Figus\nL’Unione Sarda, 26 gennaio 2026\nLa pellicola di Crivaro, Goia e dei sardi Alberto Diana e Silvia Perra miglior film della sezione dedicata al cinema indipendente italiano. In Sardegna, nascoste in luoghi quasi inaccessibili, esistono ancora oggi tre delle ultime colonie penali attive in Europa. In queste case di lavoro all’aperto, i detenuti scontano la pena dividendo il loro tempo tra le mura della cella e il lavoro: coltivano la terra, allevano animali da pascolo, svolgono compiti di manutenzione della stessa struttura in cui sono rinchiusi. A Isili, Mamone, e Is Arenas i detenuti sono perlopiù persone migranti. Ignoriamo la loro provenienza, il reato per cui sono stati rinchiusi, per quanto tempo ancora dovranno stare lontani dal mondo. Il lavoro scandisce il tempo fermo e dilatato della prigionia, in cui l’uomo e animale vivono a stretto contatto.\nNell’ex colonia penale dell’Asinara, quando il rapporto tra carceriere e carcerato viene meno, tra le rovine delle prigioni abbandonate emerge una nuova dialettica di sopraffazione, che vede a confronto l’animale in libertà di fronte all’essere umano. “Nella colonia penale”, già film vincitore del Premio Marco Zucchi alla Semaine de la Critique del festival di Locarno 2025, ha trionfato ieri alla trentasettesima edizione del Festival del Cinema di Trieste, Premio Corso Salani, come miglior film della sezione dedicata al cinema indipendente italiano.\nLa motivazione: “Per il rigore non solo formale nel dare senso di attualità al racconto di luoghi carcerari retaggio del passato, in cui i detenuti lavorano con terra e animali, inquadrati senza forzature drammatiche, anzi con momenti di paradossale ironia. Rimarchevole l’impatto del sonoro e della fotografia”. A firmare il lavoro, Gaetano Crivaro, Ferruccio Goia e i sardi Alberto Diana e Silvia Perra.\nAlberto Diana, nato a Iglesias nel 1989, si è diplomato al Master in Documental de Creación all’Universitat Pompeu Fabra di Barcellona, dopo essersi laureato in Lettere all’Università di Cagliari. Nel 2019 il suo doc “Fango rosso” è stato presentato in anteprima al Torino Film Festival. Nel 2023 ha realizzato il suo primo corto di finzione “Frarìa”. In questo nuovo lavoro firma l’episodio sull’Asinara.\nSilvia Perra, invece, nata a Cagliari nel 1988, si è diplomata in Regia al Centro Sperimentale di Cinematografia di Roma. I suoi cortometraggi “La Finestra” (2016) e “Il Rito” (2020) sono stati selezionati in festival come Torino Film Festival, Angers Premiers Plans e Dokufest tra gli altri. Come autrice ha ricevuto il Premio Arte al Mia Market di Roma. Suo l’episodio su Mamone.",
    "author": "Francesca Figus",
    "source": "Ristretti Orizzonti",
    "published_date": "2026-01-26"
  },
  "https://ristretti.org/libri-anche-i-ragazzi-sono-un-giallo-torna-il-commissario-di-walter-veltroni": {
    "title": "Libri. Anche i ragazzi sono un giallo: torna il commissario di Walter Veltroni",
    "link": "https://ristretti.org/libri-anche-i-ragazzi-sono-un-giallo-torna-il-commissario-di-walter-veltroni",
    "content": "di Carlo Verdelli\nCorriere della Sera, 26 gennaio 2026\nEsce martedì 27 gennaio per Marsilio la sesta avventura di Giovanni Buonvino. L’indagine sulla morte di un’adolescente: “La giovane uccisa poteva essere sua figlia”. Giunto alla sua sesta fatica, Giovanni Buonvino, commissario dell’immaginaria stazione di Polizia di Villa Borghese in Roma, guadagna posizioni non solo nella galleria degli investigatori italiani ma più in generale tra i personaggi di famiglia della nostra comunità letteraria. E il suo creatore, Walter Veltroni, a questo punto merita una precisazione nella sua corposa biografia, parte seconda (la parte prima è la politica): giornalista e scrittore, anche di gialli, che è un genere solo in apparenza di evasione. La storia di questo Buonvino e l’omicidio dei ragazzi(Marsilio) non è infatti solo una partita a scacchi tra il buono, cioè il detective, e il cattivo, cioè l’assassino (maschile, femminile o plurale, lo scoprirete). È anche un’incursione in un mondo diventato incognito, quello appunto dei ragazzi di oggi, che si conclude con più di una sorpresa e con la possibilità di un corso accelerato per meglio comprendere gli appartenenti a una tribù che parla una lingua diversa, ha codici indecifrabili, sembra aliena anche se, come vedremo, non lo è poi tanto.\nLa partita a scacchi allestita da Veltroni comincia in un sabato italiano con Roma al meglio del suo incanto. Inizio estate, clima e luci perfette, sera con una piccola festa per la riapertura di un chiosco a Villa Borghese. Il commissario Buonvino si lascia convincere al primo selfie della sua vita. Mentre gli altri brindano, lui all’improvviso si distrae. Sente delle voci che vengono dal parco, non sa se di gioia o di paura, potrebbe anche averle confuse con altri rumori. Potrebbe. Invece è una premonizione di quello che accadrà di lì a poche ore e che impegnerà il protagonista a misurarsi con uno dei casi più difficili che gli siano capitati. Di certo il più doloroso.\nGiovanni Buonvino e la compagna Veronica, professione poliziotti, sono una coppia invidiabile, accordati a diapason, capaci di discutere con lievità dell’importanza sottovalutata della scomparsa dei corridoi come spia dei guai dell’Occidente; con lei a proteggere il carattere gentile ma riservato di lui, o a sorridere del suo nuovo hobby, le costruzioni con il Lego. Ma hanno scelto di non avere figli, il che non è rilevante a meno che la vittima di cui devi trovare il colpevole non sia una ragazza di 17 anni, capelli neri ricci, occhi azzurro profondo, una bellezza alla Clio Goldsmith per chi se la ricorda, trovata impiccata alle lancette del grande orologio ad acqua, detto Idrometro, costruito nel 1867 al Pincio. No borsa, no zaino, niente in tasca. Legata con un filo alla lancetta lunga della mezz’ora e morta soffocata lentamente allo scoccare dell’ora, massima tensione del filo. Almeno non ha sofferto, sedata com’era da un sonnifero potentissimo.\nVenerdì sera le voci, sabato notte l’omicidio, domenica mattina la scoperta del corpicino appeso sull’acqua. “Poteva essere sua figlia. Cercherà chi le ha fatto del male come se davvero lo fosse stata”, dice Walter Veltroni a proposito dei primi pensieri che mette in testa al suo commissario. E con questa frase dà una piega ai sette giorni che seguiranno, fino alla scoperta di chi ha impiccato Ludovica Cappelli, detta Ludo, da Centocelle, liceo artistico, una vita bonsai però già piena di misteri, segreti e bugie. “Avere un figlio”, annota ancora l’autore, “è la meravigliosa possibilità di essere bambino due volte, ragazzo due volte o tre. Una vita che nasce e ti assomiglia, ti chiede e ti abbandona”.\nChe cosa ha spinto Ludo ad appassire nell’età in cui invece si germoglia, e chi e perché ha deciso di appenderla al quadrante di un bizzarro orologio montato su un isolotto del parco? Buonvino si mette a caccia e sguinzaglia la sua squadra in tutte le direzioni possibili. Ha una fretta diversa, più urgente, di arrivare alla verità. Una fretta paterna.\nIl cerchio delle indagini, e dei possibili indagati, è abbastanza circoscritto. La vita di Ludovica non era affollata. C’è la madre Lidia, infermiera, e il suo nuovo compagno, Giulio, si mettono insieme sei anni dopo la morte del marito, il padre di Ludo, scomparso quando lei era una bambina solare, dolce, con un’allegria che trasmetteva ovunque. Crescendo questa figlia adorata si chiuderà, come renderà inaccessibile la sua camera, come si chiudono e diventano inaccessibili gli adolescenti.\nDopo la sua morte così violenta, si scoprirà il diario di Ludovica da dove emerge il buco incolmabile che le ha lasciato l’essere rimasta orfana di quell’uomo, un insegnante, amatissimo e perduto senza neanche poter assistere al suo addio perché giudicata troppo piccola dalla mamma, che per evitarle il trauma dell’ultimo respiro la manda al mare con la famiglia dell’amica del cuore. Amica che compare ancora, Sara, e con cui la Ludo dice di uscire tutte le sere ma è falso, le due hanno rotto da tempo.\n“Le si era annerito il carattere”, dirà proprio Sara. Anche a scuola, la situazione vira al brutto: distratta, occhiali scuri in classe, rendimento al ribasso. Periodo dark. Nuove amicizie, tipi e tipe un po’ più grandi, su cui girano pessime voci, droga, orge, riti satanici. Buonvino va sotto al gruppetto, cerca il tono giusto per stabilire il minimo di sintonia necessaria all’indagine, e forse qualcosa di più. Mentre il professore di fotografia, tale Masiero, che si scoprirà ambiguo nei confronti di Ludovica e che quindi manderà il commissario in modalità mastino, la compagnia dei ragazzi a poco a poco si svela per quello che non sembra essere. “Ma quali seguaci di Charles Manson. Quando ci incontriamo per fare musica o chiacchierare o bere birra, abbiamo una regola: cellulari spenti”. Quell’ultima sera erano con Ludovica, stava con loro a Villa Borghese, rideva, gridava, poi piangeva, tutto di seguito, molto talento artistico, molta instabilità emotiva. Data da cosa, da quale trauma inconfessato? E a che ora se n’è andata? E con chi? Verso dove? Tirerà le fila, radunando in una stanza i pezzi della scacchiera, il regista Buonvino: “Tutti hanno mentito perché la vita di questa ragazza nasconde qualcosa che imbarazza ciascuno dei presenti”.\nFinito il libro, trovato il colpevole, viene voglia di invitare a cena Giovanni Buonvino e la sua compagna Veronica che somiglia a Alida Valli. Non per parlare del caso ma per parlare e basta. Lui è il capo, lei è un pezzo forte del commissariato di Villa Borghese, che non esiste, come non esistono loro, ma che per le magie dei libri non solo sembrano vivi e veri ma ti lasciano l’impressione che se vai da quelle parti a Roma e chiedi di incontrarli ti ricevono e si chiacchiera un po’ insieme. Veltroni, che di Buonvino sembra avere qualcosa, di certo lo gradirebbe.",
    "author": "Carlo Verdelli\nCorriere",
    "source": "Corriere della Sera",
    "published_date": "2026-01-26"
  },
  "https://ristretti.org/gli-scenari-della-paura": {
    "title": "Gli scenari della paura",
    "link": "https://ristretti.org/gli-scenari-della-paura",
    "content": "di Massimo Gaggi\nCorriere della Sera, 26 gennaio 2026\nTrump sotto accusa: l’immigrazione potrebbe diventare la sua trappola oppure aprire a una prova di forza politica. Un altro cittadino americano, bianco e incensurato, ammazzato senza motivo dall’Ice a Minneapolis. Un altro tentativo di Trump e dei suoi di far passare l’uccisione per legittima difesa. Ma anche stavolta le immagini sono chiare. Eppure il consigliere più vicino al presidente, Stephen Miller, accusa la sinistra e chi protesta di difendere “un terrorista che cercava di assassinare agenti federali”. E poi: “Voi capi democratici alimentate le fiamme dell’insurrezione”. Stavolta il partito di Obama replica con toni altrettanto violenti: “Sei un fottuto bugiardo con le mani sporche di sangue”. Intanto si susseguono i sondaggi che dicono due cose: metà del Paese continua ad approvare gli obiettivi del presidente nella lotta contro i clandestini, ma quasi due terzi degli americani (e tra questi un terzo degli elettori di Trump) disapprova i metodi brutali dell’Ice.\nTrump, ormai consapevole che l’immigrazione, carta vincente della sua elezione, ora può sottrargli consensi, cambierà rotta come ha cominciato a fare nel caso della prima vittima, Renée Good, inizialmente definita terrorista per poi ripiegare sulla linea della “dolorosa tragedia”? O continuerà a spingere l’Ice nelle città democratiche, pronto a usare il pugno di ferro dell’Insurrection Act contro i manifestanti? C’è chi vede all’orizzonte lo spettro di un tentativo di rinviare le elezioni di midterm di novembre.\nUn voto dal quale i repubblicani rischiano di uscire sconfitti per la perdita di popolarità di Trump tra economia, svolta autoritaria all’interno e sulla scena internazionale e, appunto, immigrazione. Uno scenario improbabile, estremo: non ci sono precedenti e la Costituzione è perentoria: né il presidente né il Congresso possono spostare le elezioni. Mai rinviate quelle presidenziali, nemmeno durante le guerre. Difficilmente la Corte Suprema, per quanto a trazione ultraconservatrice, potrebbe avallare una simile rottura.\nMa con Trump che pretende di esercitare poteri assoluti, mai dire mai. L’estrema durezza dei miliziani anti immigrati non solo sta gettando nel terrore Minneapolis, come denunciato dal sindaco Jacob Frey, non solo viola i diritti civili e umani riconosciuti a tutti (lavoratori illegali compresi) come nel caso della deportazione in Texas di un bimbo di 5 anni usato anche come esca per arrestare i suoi familiari: le incursioni dell’Ice rappresentano un altro passo verso la demolizione delle regole dello stato di diritto.\nTrump ha spedito in soffitta l’ordine internazionale che proprio gli americani avevano promosso dopo la Seconda guerra mondiale (liquidato dallo stesso Miller come “sottigliezze che confliggono col mondo reale, governato solo dalla forza”), mentre all’interno, fin dal primo giorno della sua presidenza, ha sfidato il potere legislativo e quello giudiziario con una serie infinita di ordini esecutivi in tutti i campi provocando raffiche di ricorsi per abuso di potere. Ora sembra andare oltre, legittimando la violazione di un diritto fondamentale dei cittadini: quello garantito dal Quarto emendamento della Costituzione che vieta perquisizioni e sequestri, a meno che gli agenti non abbiano un mandato di un giudice.\nCasi recenti come quello dell’irruzione in casa di un cittadino americano di origine asiatica prelevato e trascinato fuori seminudo a venti gradi sottozero senza alcun motivo e senza alcun mandato, hanno fatto emergere che da mesi gli agenti dell’Ice sono stati autorizzati con un memorandum interno, un atto informale, a irrompere in casa di gente sulla quale hanno qualche sospetto anche senza un atto della magistratura. Basta un “mandato amministrativo”: un’autorizzazione fornita dallo stesso Ice o dal ministero dell’Interno.\nLa mano libera concessa a questa milizia dalla Casa Bianca con elogi che hanno dato agli agenti una sensazione di impunità e la spettacolarizzazione delle sue azioni voluta da Greg Bovino, il loro comandante sul campo, hanno fin qui tolto ogni freno all’Ice. Che, ormai, si sente l’esercito privato del presidente: basta ascoltare il solito Miller che, da consigliere per la Sicurezza interna di Trump, sostiene che “gli americani hanno votato in grande maggioranza per le deportazioni di massa contro le quali la sinistra sta orchestrando una resistenza fatta di azioni violente contro le forze dell’ordine. Se i democratici avessero vinto, avrebbero trasformato ogni città americana in Mogadiscio o Kabul”.\nI segnali di una volontà di inasprire lo scontro, insomma, non mancano: dai manifestanti definiti dalla Casa Bianca “rete insurrezionale” al governatore (democratico) del Minnesota, Tim Walz, accusato da Trump di “incitare all’insurrezione”. Mentre i democratici chiedono se, come sospettano, gli agenti Ice vengano scelti in base a credenziali di appartenenza ideologica all’ultradestra: lo slogan della pubblicità per il reclutamento, “riavremo la nostra casa” riprende una frase dell’inno dei Proud Boys, la milizia suprematista trumpiana.\nMa il terrore generato dalle irruzioni continue, anche in scuole e asili, e un’esplosione di ostilità nei confronti dell’Ice nei sondaggi (unico fattore, insieme agli indici di Borsa, in grado di frenare Trump) potrebbero anche spingere il presidente (che ha cominciato a parlare di errori degli agenti federali per l’immigrazione) a chiedere a Bovino di usare metodi meno brutali, pur continuando a deportare.",
    "author": "Massimo Gaggi\nCorriere",
    "source": "Corriere della Sera",
    "published_date": "2026-01-26"
  },
  "https://ristretti.org/a-minneapolis-si-sta-ridefinendo-la-geografia-del-potere-federale-negli-stati-uniti": {
    "title": "A Minneapolis si sta ridefinendo la geografia del potere federale negli Stati Uniti",
    "link": "https://ristretti.org/a-minneapolis-si-sta-ridefinendo-la-geografia-del-potere-federale-negli-stati-uniti",
    "content": "di Daniela Santus\nIl Foglio, 26 gennaio 2026\nDa Minneapolis a Los Angeles, le operazioni dell’Immigration and Customs Enforcement mostrano che la politica migratoria di Trump non mira a fermare gli ingressi, ma a riaffermare con la forza la sovranità federale nei territori della resistenza urbana. Nei giorni scorsi, a Minneapolis, un bambino di cinque anni è stato arrestato insieme al padre da agenti dell’Immigration and Customs Enforcement (ICE). La notizia ha fatto il giro del mondo scatenando indignazione, dibattito sui social, reciproche accuse tra democratici e repubblicani. Ma concentrarsi sul bambino significa perdere di vista quello che sta davvero accadendo. Perché quello che è successo a Minneapolis non è un incidente e nemmeno soltanto una questione di immigrazione. È qualcosa di più inquietante, ovvero la ridefinizione geografica del potere federale negli Stati Uniti.\nD’altra parte, al giorno d’oggi, continuare a parlare di “crisi della frontiera sud” è un errore analitico. Non perché il confine con il Messico non conti più, ma perché ridurre la politica migratoria di Trump a una questione di barriere fisiche significa non capire la portata della trasformazione in atto. La frontiera, nel linguaggio e nella pratica di questa amministrazione, non è più un luogo geografico preciso. È un concetto mobile, una condizione che può essere attivata ovunque il potere federale decida di proiettarsi. Quando Trump parla di “invasione”, non si riferisce solo ai migranti che attraversano il Rio Grande. Si riferisce a una presenza considerata illegittima che ha già penetrato il territorio nazionale, che si è insediata nelle città, che ha messo radici. E quindi la risposta non può più essere solo alla frontiera fisica. Deve essere interna, capillare, ubiqua. La logica è quella dell’occupazione più che del controllo dei confini: non si tratta più di impedire l’ingresso, ma di bonificare il territorio già occupato. Stiamo assistendo a una dottrina operativa che si traduce in geografia del potere.\nLe operazioni ICE degli ultimi giorni non colpiscono a caso: mirano a città democratiche, a comunità di migranti consolidate, a luoghi ad alto valore simbolico. Minneapolis, Chicago, New York, Los Angeles. Sono i territori della resistenza culturale e politica a Trump. Non siamo di fronte a una semplice politica di rimpatrio, siamo di fronte a una deportazione per mostrare chi comanda e quanto profondamente può penetrare nel tessuto urbano delle città che si oppongono. La stessa logica di proiezione della sovranità che Trump vorrebbe applicare all’estero si ripiega verso l’interno. Le città americane diventano zone contestate, spazi in cui la sovranità federale deve essere continuamente riaffermata contro autorità locali considerate ostili o complici. ICE non è solo un’agenzia di controllo dell’immigrazione: è lo strumento attraverso cui il governo federale occupa militarmente, perché di questo si tratta, il proprio stesso territorio.\nDi fatto quello cui stiamo assistendo è la riconfigurazione della geografia del potere negli Stati Uniti. L’amministrazione Trump non si limita a deportare più persone: ridisegna la mappa di dove e come il potere federale si manifesta, quali luoghi colpisce, quali comunità terrorizza, quali spazi sottrae al controllo locale. Tradizionalmente, il potere dell’ICE si esercitava in modo relativamente discreto: arresti individuali, retate mirate, detenzioni in centri lontani dai riflettori. Ora invece siamo tutti spettatori di uno show: la teatralizzazione del dominio. Gli arresti avvengono in pieno giorno, davanti alle telecamere, con dispiegamenti che sembrano operazioni militari più che di polizia. Non si nasconde più nulla: anzi, si esibisce. L’arresto del bambino di cinque anni non è un incidente imbarazzante da minimizzare. È parte integrante della strategia comunicativa: mostrare che nessuno è al sicuro, che l’appartenenza territoriale non garantisce protezione. Questo approccio trasforma radicalmente il rapporto tra cittadini e spazio pubblico. Intere comunità - non solo gli immigrati irregolari, ma chiunque possa “sembrare” straniero, chiunque viva in quartieri ad alta densità di migranti - cominciano a percepire la città come un territorio ostile, controllato da una forza che non viene riconosciuta come legittima ma che è indiscutibilmente potente. Si evitano certi luoghi, certi percorsi, certi orari. Si sviluppano reti informali di allerta, mappe mentali delle zone pericolose.\nLa vita urbana si riorganizza intorno alla minaccia della deportazione. Il paradosso è evidente: l’amministrazione che proclama di voler “rendere l’America sicura di nuovo” produce insicurezza in intere aree metropolitane. Non l’insicurezza dovuta alla criminalità, ma l’insicurezza come impossibilità di abitare lo spazio pubblico senza paura. La scelta di colpire città come Minneapolis ha poi un significato federale nel senso più tecnico del termine.\nGli Stati Uniti sono una confederazione: il rapporto tra potere centrale e poteri locali è sempre stato oggetto di negoziazione, conflitto, ridefinizione. Storicamente, le città sono state laboratori di politiche progressiste, spazi di autonomia rispetto a Washington. Le cosiddette sanctuary cities - città che limitano la collaborazione con le autorità federali in materia di immigrazione - rappresentano proprio questo: sovranità locale su questioni che il governo centrale vorrebbe centralizzare. La risposta di Trump è pertanto brutale: se le città non collaborano, verranno occupate. Il messaggio è chiaro: la sovranità locale esiste solo finché non contraddice la volontà del presidente. E quando la contraddice, può essere sospesa con la forza.\nDal punto di vista operativo, ci sono città con popolazioni di immigrati irregolari molto più numerose. Ad esempio Los Angeles, New York, Miami. Dunque perché Minneapolis? Perchè Minneapolis ha un peso simbolico specifico. È la città in cui il 25 maggio 2020 venne ucciso George Floyd. Dove a causa delle immagini del suo omicidio si scatenarono proteste in tutti e cinquanta gli stati americani. Minneapolis è diventata il “ground zero” del movimento Black Lives Matter, il simbolo di una frattura razziale che attraversava la società americana e che Trump ha sempre sfruttato politicamente. Scegliere Minneapolis è un modo per dire che la città delle proteste del 2020 non esiste più. O meglio, esiste ancora, ma è sotto controllo.\nIl potere federale può entrare, può arrestare chiunque, può mostrare la propria forza esattamente nei luoghi che si erano costituiti come spazi di opposizione. Ma Minneapolis è anche, storicamente, una città progressista del Minnesota, che è stato teatro di alcune delle battaglie elettorali più serrate degli ultimi anni. È una città con una forte tradizione di attivismo comunitario, con reti di solidarietà ben organizzate, con un’amministrazione locale tendenzialmente ostile alle politiche trumpiane. Colpire Minneapolis significa colpire un modello di governance urbana, dimostrare che nemmeno le città più organizzate possono resistere quando il governo federale decide di usare la forza. Quando ICE opera a Minneapolis, non arresta solo persone in situazione irregolare. Arresta un’idea di città multiculturale, pluralista, aperta e integrata.\nC’è poi un modo di guardare all’Immigration and Customs Enforcement che va oltre la sua funzione amministrativa o di polizia. ICE non si limita a far rispettare le leggi sull’immigrazione: produce spazio. Crea geografie del terrore, ridefinisce il significato dei luoghi, trasforma il modo in cui le persone abitano la città. Questa non è solo teoria accademica. È qualcosa che si vede concretamente nelle strade. Nelle settimane successive all’inizio dell’attività ICE, intere aree di Minneapolis hanno cambiato volto. I genitori hanno smesso di portare i figli a scuola. I lavoratori hanno smesso di prendere i mezzi pubblici. I negozi nei quartieri a maggioranza immigrata hanno visto crollare gli affari. Non perché tutti quelli che vivono in quelle aree siano irregolari - la stragrande maggioranza non lo è - ma perché la semplice presenza di ICE crea un clima di paura che contamina lo spazio circostante. ICE genera dunque nuove configurazioni spaziali attraverso la sua azione. Un marciapiede dove ieri si chiacchierava con i vicini oggi diventa un luogo da attraversare velocemente, a testa bassa. Un parco pubblico dove i bambini giocavano diventa un’area da evitare, un luogo dove si può essere fermati, identificati, arrestati.\nLa trasformazione non riguarda solo la percezione soggettiva, ma la struttura materiale della vita urbana. Quando intere comunità si ritirano dallo spazio pubblico, le reti di mutuo aiuto si indeboliscono, i servizi sociali diventano inaccessibili, le attività commerciali chiudono, le scuole vedono aumentare le assenze. La città si frammenta e la paura della deportazione diventa il principio organizzativo fondamentale. Ma c’è di più. Se guardiamo ai centri di detenzione e ai tribunali per l’immigrazione, noteremo che non si tratta solo di luoghi funzionali, ma di nodi di una geografia carceraria che ridisegna il territorio americano.\nI detenuti vengono spesso trasferiti a centinaia o migliaia di chilometri di distanza dalle loro comunità, resi invisibili, tagliati fuori da qualsiasi rete di supporto. Le famiglie che cercano di visitarli devono attraversare stati interi, affrontare procedure burocratiche kafkiane, superare barriere fisiche e amministrative progettate per scoraggiare il contatto. Questa dispersione forzata non è un effetto collaterale: è una strategia deliberata.\nRendere difficile, costoso, traumatico il mantenimento dei legami familiari serve a spezzare le comunità, a indebolire la resistenza, a dimostrare che lo stato può separare le persone non solo legalmente ma anche geograficamente. È una forma di esilio interno, dove la distanza fisica diventa strumento di controllo sociale. La differenza con le politiche del passato non sta nella durezza",
    "author": "Daniela Santus\nIl Foglio",
    "source": "Il Foglio",
    "published_date": "2026-01-26"
  },
  "https://ristretti.org/la-voce-della-liberta-intervista-a-boualem-sansal": {
    "title": "La voce della libertà. Intervista a Boualem Sansal",
    "link": "https://ristretti.org/la-voce-della-liberta-intervista-a-boualem-sansal",
    "content": "di Mauro Zanon\nIl Foglio, 26 gennaio 2026\nUn anno nel carcere di Algeri non ha cancellato il sorriso irriverente dello scrittore, ma ha rafforzato la sua volontà di denunciare i soprusi delle dittature islamiste. Il volto di Boualem Sansal emana una luce irradiante. Un anno a Koléa, la prigione dei dissidenti del regime di Algeri, non solo non ha scalfito la dolcezza mediterranea del suo sguardo né cancellato il suo sorriso irriverente, ma ha rafforzato la sua volontà di denunciare i soprusi e le menzogne su cui sono costruite le dittature islamiste, da quella algerina a quella iraniana. Nelle parole del romanziere franco-algerino, ostaggio per 361 giorni con l’accusa di “attentato all’unità nazionale”, in seguito a un’intervista al media francese Frontières in cui ha affermato che l’Algeria occidentale appartiene storicamente al Marocco, c’è una grande lucidità sulle battaglie per la libertà che restano da combattere. Sansal, dopo una condanna a cinque anni di carcere da parte della Corte d’appello di Algeri, è stato graziato lo scorso 12 novembre dal presidente dell’Algeria Abdelmadjid Tebboune. La svolta è stata possibile grazie a un appello solenne del presidente tedesco Steinmeier concordato con la diplomazia francese e dopo un anno di mobilitazione internazionale che ha coinvolto intellettuali, scrittori e esponenti politici di tutta Europa.\nA tre mesi dalla sua liberazione, il Solzhenitsyn algerino è davanti a noi, nel silenzio metafisico di una domenica mattina a Saint-Germain-des-Prés, nel cuore della Parigi letteraria e a pochi passi dalla sede di Gallimard, il suo editore francese dal 1999, l’anno in cui pubblicò il suo primo romanzo, “Le serment des barbares”. “Quando sono entrato in prigione, la prima cosa che ho cercato sono stati i libri, avevo bisogno di aggrapparmi a qualcosa. Ero in una cella di sei metri quadrati con un altro detenuto e mi sono chiesto: cosa faccio ora tutto il giorno? Ero in preda al panico. Ho iniziato allora a chiedere agli altri prigionieri di Koléa: ‘Voi non leggete’? Nessuno leggeva, ma tutti avevano un libro, il Corano. ‘C’è solo questo?’, ho chiesto. ‘Sì’, mi hanno risposto. Non potevo crederci. Ho scritto dunque al direttore della prigione che mi ha comunicato l’esistenza di una biblioteca. Quando sono entrato per la prima volta in questa biblioteca mi sono rapidamente reso conto che l’arabizzazione e il rancore nei confronti della Francia avevano fatto il loro corso: il novanta per cento dei volumi era a tema religioso, c’erano edizioni del Corano o libri sull’islam”, racconta al Foglio Boualem Sansal. “Ma cercando un po’ meglio, ho trovato quello che speravo, ossia alcuni ‘sopravvissuti’ del periodo francese, tra cui ‘Notre-Dame de Paris’. Che gioia immensa ritrovare la lingua francese, le sue parole, la sua musica, la grandezza della scrittura di Victor Hugo: l’ho letto tre volte di fila. Mentre il mondo intero scopriva la cattedrale di Parigi risorta, io leggevo il romanzo nella mia cella. Nella biblioteca, tra la polvere, ho trovato anche Maupassant, che è stato in Algeria e ha scritto pagine meravigliose sul mio paese natale, Theniet El Had, e Montherlant, uno dei miei autori preferiti, ma anche Agatha Christie”.\nNel 2003, Sansal lavora ancora come alto funzionario al ministero dell’Industria algerino quando pubblica “Dis-moi le paradis”: un ritratto corrosivo dell’Algeria post-coloniale in cui lo scrittore prende in giro l’ex presidente Boumédiène, denunciando la corruzione diffusa e l’incapacità di gestire il caos dopo l’indipendenza dalla Francia. Ma non solo: nel romanzo prende apertamente di mira gli islamisti e critica l’arabizzazione dell’istruzione. Per il regime è il libro di troppo e, su ordine dell’allora presidente algerino Bouteflika, Sansal viene licenziato dal ministero. “Ero diventato l’uomo da abbattere, ho subìto insulti e fatwe da parte degli islamisti”, dirà. Ma nonostante le minacce e una vita semi-clandestina nel suo paese di nascita, Sansal continua a scrivere, a combattere per la libertà.\nNel 2006, il suo libro “Poste restante, Alger”, una lettera aperta ai suoi compatrioti, viene censurato in Algeria. Due anni dopo la stessa sorte tocca al romanzo “Le village de l’allemand”, dove stabilisce un parallelo tra islamismo e nazismo. Nel 2012, dichiara di essere “tornato felice” dalla Fiera del libro di Gerusalemme, dove era stato invitato. Da allora diventa “l’amico di Israele” e la seconda moglie, Naziha, che insegna matematica in un liceo di Boumerdès, è chiamata “sporca ebrea”. I genitori ne chiedono la testa perché temono che possa “contaminare” gli alunni con il suo “ebraismo”: anche lei deve dimettersi. Quando viene arrestato all’aeroporto di Algeri nel novembre del 2024, dopo alcuni giorni di silenzio, la stampa vicina al regime algerino lo definisce un traditore, che ha sposato la causa della “Francia macronista-sionista”. “Per la prima volta nella mia vita ho scoperto la prigione, dopo il mio arresto il 16 novembre 2024 e cinque giorni di interrogatori. Mi sono ritrovato in un edificio gigantesco, costruito dai cinesi, a Koléa. Lì ti fotografano, ti spogliano, ti rasano a zero. Tagliarmi i capelli è stata la prima violenza del regime algerino nei miei confronti. Senza la mia coda di cavallo mi sentivo strano, senza forza”, afferma Sansal.\nKoléa è situata vicino alla città dove Albert Camus ha scritto “Noces à Tipasa”, un racconto dedicato a Tipasa che, con le sue rovine romane e il Mediterraneo ai suoi piedi, “celebra le nozze dell’uomo con il mondo”. “Dalla prigione, sognavo Tipasa, le sue vestigia romane, il mare, la civiltà mediterranea”, dice Sansal, che ha vissuto una parte della sua infanzia nello stesso quartiere popolare in cui è cresciuto Camus ad Algeri, Belcourt. “Eravamo vicini. Mia madre aiutava la madre di Camus, la signora Sintès, nelle faccende di casa, a fare le pulizie, a preparare da mangiare ed era anche la sua infermiera. La signora Sintès considerava mia madre come una figlia”, racconta lo scrittore franco-algerino. L’appartamento in cui abitava a Belcourt era adiacente a una sinagoga. “Il rabbino diventò il mio migliore amico. Avevo 5-10 anni, lui 75-80, non aveva più fedeli e aveva tutto il tempo per trasmettermi la sua saggezza e il suo immenso sapere ebraico. Diventai così assistente nella sinagoga e apprendista rabbino, ebreo per cultura e non per nascita, dato che mia madre non aveva una religione e non ha mai trovato il tempo di adottarne una. Nel quartiere mi chiamavano ‘Rabbinet’, storcendo il naso”, ricorda Sansal. Che ha nostalgia delle estati ad Algeri della sua infanzia, quando si viveva “à la méditerranéenne”, come in una città del sud dell’Italia o della Francia.\nOggi, invece, l’Algeria assomiglia sempre di più all’Abistan, a quella distopia islamista che ha descritto nel suo romanzo orwelliano “2084. La fin du monde”, vincitore del Grand prix de l’Académie française nel 2015, l’anno degli attentati del 13 novembre a Parigi. “In carcere, gli altri detenuti mi hanno soprannominato ‘La Leggenda’, perché ero un oppositore che aveva il sostegno della Francia, dell’Europa, del mondo libero. ‘Se si sono mobilitati per lui, forse, presto, si mobiliteranno per schiacciare il regime algerino e saremo liberi’, dicevano alcuni. Mi vedevano come un simbolo di libertà, oltre a sostenermi psicologicamente, perché sapevano che ero malato”, dice il romanziere franco-algerino, che sta ricevendo le cure per un cancro alla prostata. Anche con le sentinelle di Koléa si è creato un rapporto umano. “All’inizio erano molto ostili nei miei confronti: ‘È il francese, è l’amico di Israele e del Marocco, non ama gli algerini’, dicevano. Poi, poco a poco, hanno cambiato idea. ‘Lui è un vero algerino, un vero uomo’. Un sorvegliante, un giorno, è venuto a chiedermi se potevo parlare col direttore della prigione per farlo salire nelle gerarchie”, racconta al Foglio.\nOstaggio di una guerra diplomatica più ampia tra Francia e Algeria, Sansal sogna di poter accompagnare un giorno il presidente francese a Algeri per “una grande riconciliazione” tra i due paesi, ma quel momento è ancora lontano. “Milioni di algerini sono fuggiti in Francia, Spagna, Germania, Italia, Canada, ovunque, e hanno paura di tornare in patria, perché quando arrivi all’aeroporto di Algeri basta un timbro ‘sbagliato’ sul passaporto e ti mettono in prigione. È una dittatura islamista”, afferma Sansal. Eppure in Francia c’è chi continua a negare la realtà e anzi sostiene che in fondo, Sansal, se l’è cercata. “Boualem Sansal non è un angelo”, dichiarò Sandrine Rousseau, esponente dei Verdi francesi, nel dicembre 2024, mentre il romanziere franco-algerino era in carcere ad Algeri. Peggio ancora ha fatto la France insoumise, il partito della sinistra radicale.\nNel gennaio del 2025, il Parlamento europeo adottò una risoluzione transpartitica per condannare l’arresto e la detenzione di Sansal e per chiederne la liberazione immediata e incondizionata. Ma non ci fu unanimità nel difendere lo scrittore. Su 605 eurodeputati presenti, 48 optarono per l’astensione e 24 votarono contro. Tra i contrari, spiccò Rima Hassan, eurodeputata franco-palestinese della France insoumise, nota per le sue simpatie pro Hamas. “Ieri Aleksandre Solzhenitsyn, oggi Boualem Sansal”, commentò la senatrice del Partito socialista Laurent Rossignol, denunciando i “nuovi staliniani” che avevano deciso di schierarsi col regime algerino. “Sono gli stessi che in questi giorni hanno votato contro la risoluzione dell’Assemblea nazionale volta ad iscrivere i Fratelli musulmani nella lista europea delle organizzazioni terroristiche.\nGli stessi che dinanzi all’attuale rivolta degli iraniani contro il regime dei mullah non manifestano alcuna solidarietà e tacciono per islamofilia dinanzi alla repressione in corso”, dice al Foglio Sansal. Tre settimane fa, ha ricevuto dal presidente della Repubblica, Emmanuel Macron, la Legion d’onore. Il prossimo 29 gennaio potrebbe essere eletto all’Académie française,",
    "author": "Mauro Zanon\nIl Foglio",
    "source": "Il Foglio",
    "published_date": "2026-01-26"
  },
  "https://ristretti.org/ferrara-la-nuova-vita-di-giovanni-i-detenuti-fanno-limpresa-e-una-seconda-chance": {
    "title": "Ferrara. La nuova vita di Giovanni. I detenuti fanno l’impresa. È una Seconda Chance",
    "link": "https://ristretti.org/ferrara-la-nuova-vita-di-giovanni-i-detenuti-fanno-limpresa-e-una-seconda-chance",
    "content": "di Mario Bovenzi\nIl Resto del Carlino, 25 gennaio 2026\nDai negozi del centro ai lidi, associazione crea contatti tra carcere e ditte Azienda non riusciva a trovare personale. “È molto bravo, già promosso” Si chiama Marco, ha 40 anni. Da pochi mesi per lui è iniziata una nuova vita, una Seconda Chance. Dopo aver lavorato per un periodo, negli orari in cui poteva uscire dal carcere, all’Inci di Renazzo impresa nel settore della carpenteria, è stato assunto a tempo indeterminato. Alessio Toselli, il titolare, spiega: “È molto bravo, l’abbiamo promosso come responsabile di un settore. Queste persone, pur avendo commesso errori, meritano una seconda opportunità”.\nSeconda Chance si chiama l’associazione no-profit costituita nel 2022, è stata fondata dalla giornalista del TgLa7 Flavia Filippi. Centinaia le opportunità di lavoro procurate a detenuti ed ex detenuti. Seconda Chance opera sul campo cercando adesioni attraverso un attivo porta a porta. Una volta presentati i vantaggi, certamente non solo economici, che spettano a chi aderisce al progetto, l’imprenditore viene invitato a prendere in carico uno o più detenuti. Ad operare sulla nostra provincia per l’associazione è Lara Mariani che segue anche Bologna e la Romagna. Ad occuparsi dell’Emilia è Stefania Portioli.\n“A Cento abbiamo ottenuto - racconta Lara Mariani - un bellissimo risultato”. Non solo a Cento. In questi giorni Seconda Chance sta prendendo contatti con gli stabilimenti balneari dei sette lidi tramite un imprenditore del mare. Drammatica del resto la mancanza di personale nelle nostre spiagge durante la stagione balneare. La prossima settimana si intensificheranno i contatti con una pasticceria del centro storico, ci saranno i colloqui nel nostro carcere per cercare un detenuto che possa andare a lavorare in quella attività. Si sta facendo avanti anche una grande azienda che opera nel settore dell’abbigliamento.\n“Anche multinazionali che non hanno la sede a Ferrara - precisa - si sono interessate a questo percorso, si tratta di aziende italiane che hanno punti vendita su questo territorio e che stanno dimostrando grande sensibilità”. Dall’abbigliamento alla lavorazione del ferro. “Azienda che opera nel settore delle saldature cerca da sempre personale, stiamo in questi giorni fissando i colloqui in carcere, grazie alla grande disponibilità della direttrice Maria Martone. Un aspetto interessante è che questi imprenditori non hanno difficoltà ad assumere persone che hanno una certa età e che sul mercato del lavoro sarebbero tagliati fuori”.\nMariani ci tiene a precisare un aspetto. “È vero che chi assume detenuti usufruisce di incentivi fiscali, ma spesso lo fanno per motivi etici”. Un lavoro anche dietro le sbarre. “Stiamo sondando la strada per realizzare in carcere un laboratorio per una pasticceria”. Fondata nel 2005, Inci era una piccola carpenteria, una manciata di addetti, adesso sono una quarantina. Tra loro c’è Marco, la sua nuova vita. Toselli dice: “Non riuscivamo a trovare nessuno pronto a fare quel lavoro, siamo contenti”.",
    "author": "Mario Bovenzi\nIl Resto",
    "source": "Il Resto del Carlino",
    "published_date": "2026-01-25"
  },
  "https://ristretti.org/un-piano-per-riorganizzare-il-41-bis": {
    "title": "Un piano per riorganizzare il 41 bis",
    "link": "https://ristretti.org/un-piano-per-riorganizzare-il-41-bis",
    "content": "di Sandra Figliuolo\npalermotoday.it, 25 gennaio 2026\nStrutture esclusivamente destinate ai detenuti più pericolosi, riducendo quelle che attualmente li ospitano da 12 a 7. Saranno concentrate in alcuni regioni, tra cui la Sardegna che ha già protestato. Riorganizzare e “razionalizzare” il 41 bis. È questo uno degli obiettivi del Governo Meloni, che da diversi mesi ormai, sta mettendo in piedi un piano per ridisegnare la geografia del carcere “duro” nell’ottica di concentrare i detenuti sottoposti al particolare regime in istituti a loro riservati e dove la sicurezza venga garantita esclusivamente dal Gom, il Gruppo operativo mobile della polizia penitenziaria, specializzato proprio nella gestione e nella sorveglianza di questa particolare categoria di reclusi, ritenuti altamente pericolosi.\nRiduzione degli istituti: passeranno da 12 a 7 - Alcuni dettagli - che avranno delle ripercussioni per i circa 80 mafiosi palermitani sottoposti al 41 bis, in base ai dati ufficiali e disponibili che risalgono al 2023 - sono emersi solo la settimana scorsa, quando è stato reso pubblico il verbale della seduta della Conferenza Stato-Regioni che si è tenuta lo scorso 18 dicembre. In particolare, i 12 istituti che attualmente ospitano - assieme a detenuti comuni - persone al 41 bis diventeranno soltanto 7, con i conseguenti trasferimenti.\nLa sentenza della Corte Costituzionale e il sovraffollamento - Una scelta che, come ha illustrato il sottosegretario alla Giustizia, Andrea Delmastro, mira a “rafforzare la sicurezza”, ma consentirebbe anche di ottemperare ad una sentenza della Corte Costituzionale del 25 febbraio dell’anno scorso, con cui è stato stabilito che anche chi è sottoposto al carcere “duro” debba poter trascorrere almeno 4 ore all’aria aperta e attualmente “non saremmo in grado di ottemperare - ha detto Delmastro - per motivi strutturali, negli attuali istituti”. Inoltre “complessivamente l’operazione comporterà anche il recupero di altri 333 posti nel circuito di media detenzione, per affrontare il collaterale ma annoso problema del sovraffollamento carcerario”.\nI trasferimenti e il caso Sardegna - Attualmente, quindi, le strutture penitenziarie che ospitano detenuti al 41 bis sono 12, di cui 11 che accolgono anche altri reclusi, diventeranno 7 in 5 regioni, di cui la più penalizzata sarà la Sardegna che ne accoglierà quasi la metà, cioè 3. La Regione ha già manifestato in più occasioni il suo dissenso rispetto a questa idea, temendo di essere trasformata in “isola carcere”, come peraltro è già stata per anni nell’immaginario collettivo, vista la presenza dell’Asinara, con tutti i problemi annessi legati alla sicurezza. I mafiosi reclusi al 41 bis - circa 80 quelli palermitani, oltre 230 quelli siciliani - sono sparpagliati in tutta Italia e la riorganizzazione - che non è chiaro con quali tempistiche sarà realizzata - comporterà per numerosi di loro degli inevitabili trasferimenti.\nPiemonte, chiudono Cuneo e Novara\n- Secondo quanto illustrato da Delmastro in Conferenza Stato-Regioni, in Piemonte, dove attualmente sono destinati al 41 bis le carceri di Cuneo e Novara, tutti i detenuti sottoposti allo speciale regime saranno spostati ad Alessandria.\nLazio e Abruzzo: resterà solo il carcere di L’Aquila -\nPer quanto riguarda il Lazio (che ricomprende nella geografia carceraria anche l’Abruzzo), dei tre istituti dove si trovano detenuti al 41 bis - ovvero Rebibbia, Viterbo e L’Aquila - resterà solo la struttura abruzzese.\nUmbria, spariscono Spoleto e Terni -\nSpariranno invece del tutto gli istituti che accolgono detenuti al 41 bis in Umbria, cioè Spoleto e Terni.\nIn Lombardia tutti a Vigevano -\nIn Lombardia chi è al 41 bis e si trova attualmente nel carcere di Milano Opera dovrà spostarsi a Vigevano.\nTutto invariato per Emilia-Romagna e Sardegna -\nResta invece immutata la situazione in Emilia-Romagna, dove il 41 bis era ed è previsto a Parma. Infine, non è chiaro cosa accadrà all’unica struttura del Friuli-Venezia Giulia, cioè quella di Udine: nel suo intervento Delmastro non l’ha infatti menzionata.\nDelmastro: “Viene rafforzata la sicurezza” -\nAlle rimostranze sulla sicurezza sollevate dall’assessore regionale sardo Rosanna Laconi, in rappresentanza del presidente della Regione Sardegna, Alessandra Todde, Delmastro, pur dicendosi aperto a un confronto, ha replicato che “non abbiamo emergenze di 41 bis perché i famigliari rimangono nei territori che devono tendere, vogliono continuare a provare a controllare, quindi infiltrazioni non ne abbiamo”, aggiungendo che “attualmente abbiamo 192 posti in Sardegna di 41 bis, se diventassero il 20% in più, per fare un esempio, ma tutti in istituti dedicati e tutti trattati dai Gom, io non ho tolto sicurezza, ho aggiunto sicurezza financo all’isola stessa, non solo al sistema nazionale”.",
    "author": "Sandra Figliuolo",
    "source": "palermotoday.it",
    "published_date": "2026-01-25"
  },
  "https://ristretti.org/referendum-dai-traditori-ai-bugiardi-campagna-allarma-bianca-tra-insulti-incrociati-e-veleni": {
    "title": "Referendum, dai “traditori” ai “bugiardi”: campagna all’arma bianca tra insulti incrociati e veleni",
    "link": "https://ristretti.org/referendum-dai-traditori-ai-bugiardi-campagna-allarma-bianca-tra-insulti-incrociati-e-veleni",
    "content": "di Roberto Gressi\nCorriere della Sera, 25 gennaio 2026\nI toni feroci sono solo l’antipasto in vista delle Politiche. Cassese per il “Sì” e Violante per il “No”, sono tra i pochi che non alzano i toni. Il caso della censura a Barbero di Meta. Un antipasto di ferocia. Che poi uno dice: se si azzannano così all’arma bianca per il referendum sulla Giustizia, che succederà mai domani, in vista della primavera del 2027, quando con tutta probabilità si andrà alle elezioni politiche? Ma intanto eccole, le categorie ritornano tutte: i traditori, i lestofanti, quelli che devono stare al posto loro, quelli che hanno un rapporto di intelligenza con il nemico, i ripescati dalla pattumiera della storia, i falsi, i bugiardi, i demagoghi, gli imbonitori, i prezzolati, gli infami, i servili, tanto che “prepotente” e “arrogante” diventano quasi un complimento.\nGiusto per cominciare ci sono tre facinorosi, che rispondono ai nomi di Augusto Barbera, Giulio Prosperetti e Nicolò Zanon, che di professione fanno i giuristi e che, come aggravante, sono anche ex giudici della Corte costituzionale. Sono a favore della riforma Nordio, Barbera sostiene che la separazione delle carriere sarebbe stata la logica conseguenza della legge Vassalli, fermata però dall’ondata giustizialista degli anni Novanta. Opinioni, illustri, si sarebbe detto un tempo. Ma, racconta Il Giornale, tanto basta perché in una chat di costituzionalisti schierati per il No i tre nomi vengano indicati come in una lista di proscrizione, con tanto di coda al veleno: “Sono stati insieme all’Alta Corte per otto anni...”. Insomma, se ci sono correnti, “legittime, per carità”, filogovernative pure lì, allora sono “legittime anche le correnti all’interno della magistratura”. Insomma, cari miei, se siete per il Sì è perché vi hanno arruolati.\nMa mica basta, perché, pure dall’altra parte, c’è un’accozzaglia di masnadieri. Si sono riuniti e, sotto le insegne dell’Anm, hanno buttato giù un manifesto, di quelli grandi sei metri per tre. Testo: “Vorresti giudici che dipendono dalla politica? Giusto dire No”. Domanda retorica per sostenere un’argomentazione di parte, non c’è dubbio, così come non c’è dubbio che, in un referendum, ci sono due parti che si confrontano. Ed ecco il Guardasigilli, Carlo Nordio, che vuole attivare l’Agcom per controllare le “possibili violazioni dell’equità e della correttezza informativa”, perché si metta la parola fine alla “disinformazione e ai contenuti fake”.\nPoi c’è il Tu quoque Antonio Di Pietro, il magistrato simbolo di Mani pulite. Si è schierato senza incertezze per il Sì, e apriti cielo. Lui nega i rischi di autoritarismo e invita le toghe a chiedersi come mai la loro popolarità, che era immensa, sia stata dilapidata fino a ridursi al lumicino. E il presidente dell’Anm, Cesare Parodi, lo irride: “Sono cresciuto con la sua figurina sul comodino del mio studio, non mi aspettavo di trovarla schierato dall’altra parte”.\nNel pentolone delle polemiche anche il procuratore di Napoli, Nicola Gratteri, al quale viene rinfacciata una vecchia dichiarazione favorevole al sorteggio dei membri togati del Csm. “Il Parlamento mette in un’urna 50 candidati - contesta ora - ne estrae 10 per il Csm dei giudici e 10 per il Csm dei pm, così saranno laici nominati e non sorteggiati”. “Il solito allarmismo”, lo bacchetta Di Pietro, con “stima immutata”. Insomma, anche in famiglia girano sventole.\nInfine, ci si mette pure lo storico Alessandro Barbero, cui certo non difetta il gusto per l’iperbole. Ha sostenuto in un video, per farla breve, che con la riforma inquirenti e giudici prenderanno ordini dal governo, e così saranno tradite le scelte dell’Assemblea costituente. “Bum! - ribatte Gian Domenico Caiazza, presidente del comitato “Sì, separa” della Fondazione Einaudi -. La prossima volta Barbero dirà che se vince il Sì ci invaderanno gli alieni”. Bisogna dire però che Meta, nella sua infaticabile battaglia contro le fake news, ha parzialmente censurato il video del professore.\nAvanti così, a suon di mazzate, o con me o contro di me. Se qualcuno a destra, per quanto la cosa sia improbabile, nutrisse dei dubbi, si guarderà bene dal farsi sentire. E pure a sinistra, la pattuglia dei favorevoli alla riforma ha affievolito la voce, anche perché poi sarà Elly Schlein a scegliere i candidati alle Politiche. Certo, poche per la verità, ma ci sono anche le eccezioni di chi cerca di ragionare nel merito. Due su tutte: Sabino Cassese, che fa una rassicurante difesa del Sì, e Luciano Violante, che conduce una argomentata campagna per il No, ma li teniamo da parte per tempi migliori. A parziale conforto c’è che alla fine si vota, anche se si litiga sulla data. Avrà pure le sue ragioni Maurizio Crozza, quando dice che il referendum più famoso della storia l’ha vinto Barabba, ma non conosciamo sistemi migliori.",
    "author": "Roberto Gressi\nCorriere",
    "source": "Corriere della Sera",
    "published_date": "2026-01-25"
  },
  "https://ristretti.org/quella-deriva-populista-dellanm-lascera-macerie-nei-tribunali": {
    "title": "Quella deriva populista dell’Anm lascerà macerie nei tribunali",
    "link": "https://ristretti.org/quella-deriva-populista-dellanm-lascera-macerie-nei-tribunali",
    "content": "di Valerio Spigarelli\nIl Dubbio, 25 gennaio 2026\nNel corso degli anni a nessun magistrato dotato di un minimo di onestà intellettuale era venuto in mente di dare del criptofascista ad un sostenitore della separazione delle carriere. L’avevo saputo in anteprima perché me lo aveva preannunciato un ex presidente dell’ANM. Era almeno un anno fa, quando si era capito che il testo della riforma costituzionale sarebbe passato in Parlamento. “D’ora in avanti noi faremo solo propaganda”, mi disse. Chiaro, semplice, diretto. Propaganda, con quel carico di verità relativa che il concetto esprime, ma anche con quel malcelato sentimento di susseguo intellettuale che comprende.\nAl popolo bue le cose complicate gliele devi spiegare in termini semplici, altrimenti si perde nelle astruse problematiche giuridiche, questo il succo. Talmente semplici da essere assai distanti dalla realtà: l’essenza del populismo.\nQuello che parlava era un magistrato intellettuale e di sinistra che con quelle parole si dimostrava erede dell’antica tradizione di pedagogica alterigia verso le masse che ha da sempre contrapposto i giacobini ai riformisti. Ciò che fece dire a Nenni che per i secondi il partito era uno strumento per fare andare il popolo al potere mentre per i primi il popolo era il mezzo per fare andare al potere il partito. Ma la bandiera populista dalle parti dell’ANM alla bisogna va bene a tutti. Ed infatti il concetto lo approfondì Gratteri, in cassazione, alla presentazione del comitato per il NO. Lì il neo-testimonial di quella ANM che nei decenni aveva sempre avversato, invitò i colleghi a mandare a ramengo i dibattiti con gli avvocati e professori: “Lasciate stare i confronti giuridici, parlate al popolo, disse, come faccio io”.\nFu talmente netto che un’accademica invitata a quella kermesse, intervenuta poco dopo di lui, buttò lì una battuta tra l’ironico e l’imbarazzato sulla legittimità della sua stessa sua presenza. Sta di fatto che almeno all’inizio la performance di Gratteri, siccome del tutto organica alla strategia di propaganda dei vertici, gli meritò la temporanea ascesa al soglio quale testimonial maximo del comitato per il NO. “Se proprio dobbiamo sfruculiare il populismo chi meglio di lui?” devono aver pensato gli strateghi “intello” dell’ANM, ma durò giusto il tempo di vederlo scivolare su di una falsa dichiarazione di Falcone, poi il verbo populista cambiò interpreti. Meglio fare spazio alla società civile, e via allo spettacolo di attori, cantanti, sindacalisti e professori di qualunque materia pronti ad intonare la litania della svolta autoritaria, della legge per i potenti, della mordacchia al terzo potere; il tutto senza mai riuscire a spiegare il perché semplicemente perché non sanno di che parlano e si limitano a ripetere gli slogan.\nQuasi tutti, fateci caso, premettendo che della materia capiscono ben poco ma nel verbo populista questo non conta, anzi è un valore aggiunto. Il che frutta capitomboli informativi rilevanti anche agli intellettuali veri, come quello del professor Barbero che ha recitato il mantra antifascista senza neppure sapere, da storico, che l’unitarietà della giurisdizione la magnificava proprio il fascismo.\nLo sapevo che il dibattito poteva andare in vacca ma non me lo aspettavo così. Anzi, a dirla tutta, non me lo aspettavo così dall’ANM e dal suo comitato. Pensavo che gli slogan sul fatto che la riforma sarà un regalo ai potenti, che garantirà l’immunità ai politici, che i giudici avranno la mordacchia, etc. etc., li avrebbero impugnati Travaglio e Cinque Stelle, magari anche il pancione letargico del Pd che si fa dare la linea dal professor Montanari ma, siccome sono delle bugie enormi, non pensavo di vederli su di un manifesto scritto in nome e per conto della magistratura italiana.\nPensavo che le semplificazioni inguardabili, come quella che la separazione delle carriere come tratto autoritario che si inserisce nel disegno volto a liquidare le democrazie in occidente, sarebbe rimasto nell’armamentario dei più sgangherati, ma non mi aspettavo che diventasse la bandiera della magistratura. Sulla riforma costituzionale nel mondo dei giuristi ci si confronta da decenni, nei convegni, sulle riviste, sui giornali. C’era, c’è, una storia dietro che stanno mandando al macero. Su questa questione si è discusso fin dall’entrata in vigore del codice Vassalli e per i trenta e passa anni successivi, si è discusso nel 2000, all’epoca del referendum radicale, e anche ai tempi della proposta Alfano, nel 2011; ma mai così. Nel corso degli anni a nessun magistrato dotato di un minimo di onestà intellettuale era venuto in mente di dare del criptofascista ad un sostenitore della separazione delle carriere.\nNessuno era stato così sgangherato da confondere giudici e pm o si era azzardato a dire che con la separazione i giudici sarebbero stati sottoposti al governo come fa il manifesto che hanno appeso nelle stazioni. E vale poco additare le enormità che spesso dicono anche gli avversari. Che la campagna referendaria fosse l’ultimo appello della stagione populista, infatti, si è capito subito anche sul versante opposto. Anche lì grandi appelli al popolo, in nome delle basse fortune di cui gode la magistratura da qualche anno nella pubblica opinione.\nDa quelle parti sono meno raffinati e vanno dritti al punto: approva la riforma e vedrai che i giudici non scarcereranno più i rapinatori e rimanderanno a casa gli immigrati in un amen. Anche qui nulla che abbia a che vedere con i contenuti della legge Nordio che loro stessi hanno votato. Anche qui volgarità e bugie, ma le ritrovi solo in bocca ad alcuni politici e a qualche gazzetta. I comitati per il sì dell’avvocatura, e quelli indipendenti, queste scorciatoie non le usano.\nSono persino troppo cauti nell’additare le miserie che le pratiche correntizie avevano svelato nella vicenda Palamara, che sarebbe il caso di cominciare a definire senza patronimico, ché quelle cose si facevano prima e si sono continuate a fare dopo la presidenza di quel magistrato. No, inutile che ci facciano la morale riconvenzionale i magistrati della associazione e le Lilli Gruber di turno, rinfacciandoci le amenità di Delmastro e compagnia, perché il populismo di questi tempi è roba loro non dell’avvocatura, non degli accademici schierati con il sì. Sono loro che hanno avvelenato i pozzi con la disinformazione di massa.\nQuesto produrrà macerie nei tribunali nel futuro. Se ne sono accorti anche al consiglio dell’ANM, dove sono intervenuti alcuni magistrati coraggiosi che hanno portato il disagio di chi non si riconosce in quei toni, in quelle parole d’ordine, e soprattutto nell’ideologia populista che le ispira. E lo hanno detto pubblicamente, a microfoni aperti, così come fanno, ma purtroppo a mezza bocca, tanti altri magistrati nelle sedi giudiziarie. Sono riusciti a dirlo pubblicamente quei magistrati, in quel Comitato direttivo centrale dell’associazione dei magistrati che già dal nome sembra una vestigia partitica da Prima Repubblica, appena in tempo, chè poi, da bravo partito populista, quando si è parlato dei soldi per la campagna, l’ANM i microfoni li ha spenti e i giornalisti li ha fatti uscire dalla sala.",
    "author": "Valerio Spigarelli\nIl Dubbio",
    "source": "Il Dubbio",
    "published_date": "2026-01-25"
  },
  "https://ristretti.org/de-cataldo-sul-referendum-si-gioca-il-rapporto-tra-giustizia-e-potere": {
    "title": "De Cataldo: “Sul referendum si gioca il rapporto tra giustizia e potere”",
    "link": "https://ristretti.org/de-cataldo-sul-referendum-si-gioca-il-rapporto-tra-giustizia-e-potere",
    "content": "di Giulia Merlo\nIl Domani, 25 gennaio 2026\nL’ex magistrato, oggi scrittore, si è schierato per il No al referendum. L’estrazione per sorteggio è uno sberleffo nei confronti dei magistrati, invece i politici vengono sorteggiati attraverso una selezione qualificata. É chiaro che questo produrrà un soggetto più forte e un soggetto più debole”. Giancarlo de Cataldo, ex magistrato, oggi scrittore, si è schierato per il No al referendum, con la consapevolezza che il tema è complicato, ma la posta in palio sono “i rapporti tra magistratura e potere politico”.\nLa riforma tocca aspetti tecnici, c’è il rischio che il cittadino voti - o non voti - prescindendo dal merito della questione?\nBisogna spiegargli che dietro le tecnicalità c’è un aspetto politico molto importante: la riforma cambia i rapporti tra magistratura e potere politico in Italia. Noi abbiamo una Costituzione che assegna alla magistratura, cioè al potere giudiziario, una funzione di limitazione del potere politico attraverso un sistema di controlli che fu ideato dai costituenti, che scrissero la Costituzione per un paese che usciva dal fascismo - quindi dalla concezione dell’uomo solo al comando - e volevano evitare a tutti i costi che questo succedesse di nuovo.\nIn che modo questo riguarda anche il Csm e l’assetto della magistratura?\nIl Consiglio superiore che controlla i magistrati anche con la presenza di membri laici, l’indipendenza e l’autonomia del pubblico ministero, l’appartenenza di giudici e pubblici ministeri allo stesso ordinamento giudiziario costituiscono nel loro insieme un fattore che limita l’azione governativa. Le democrazie occidentali a impronta conservatrice, invece, si stanno orientando verso la direzione di accentuare l’azione di governo, consentendo a chi vince le elezioni un maggior potere e colpendo, limitando e in qualche caso anche eliminando le istituzioni di controllo.\nLei vede il rischio anche in Italia?\nQuesta riforma va al di là della separazione delle carriere, perché prevede che il Csm venga sdoppiato e non più nominato, nemmeno eletto, ma estratto a sorte. La estrazione per sorteggio è uno sberleffo nei confronti dei magistrati, invece i politici vengono sorteggiati attraverso una selezione qualificata. É chiaro che questo produrrà un soggetto più forte e un soggetto più debole.\nChi sostiene il Sì, anche dentro la maggioranza, sta attaccando l’Anm per la sua campagna mediatica e che dovrebbe parlare solo di questioni tecniche...\nMa questa è una vecchia storia. Il comitato dell’Anm non deve parlare, Alessandro Barbero non può fare il video perché deve occuparsi solo del Medioevo...Mi sembra che chi sostiene il Sì somigli a quella maschera teatrale del teatro popolare, il “Te Coppa”, uno con la spada che voleva infilzare il suo nemico, ma non in un duello regolare, il suo avversario si doveva fermare e doveva farsi infilzare. Forse c’è del nervosismo, magari si inizia a percepire che la questione inizia a fare presa nella società. Io me lo auguro.\nViene anche ripetuto che le toghe non sono state capaci di autoriformarsi dopo il caso Palamara...\nIl punto non è il percorso dopo il caso Palamara, è il percorso fatto in 80 anni di Costituzione. É dal 1948 che la magistratura italiana si è evoluta, certo con gli alti e i bassi che tutti i corpi e tutte le istituzioni conoscono e anche con errori, ma io non tornerei mai indietro. Molte delle grandi battaglie civili di questo paese hanno proceduto in un rapporto dialettico tra la politica che le ha approvate, i portatori delle istanze sociali che le hanno fatte diventare popolari, e le sentenze di giudici coraggiosi e indipendenti che ha avuto la forza di farle applicare. Dubito che una magistratura intimidita, spaventata e gerarchizzata come quella che si vuole avrebbe prodotto una sentenza Cappato, per esempio.\nSi sarebbe mai aspettato che un ministro che è stato magistrato proponesse questa riforma?\nIl punto non è l’essere stato un magistrato, ma appartenere ad un orientamento culturale che legge i rapporti tra i poteri dello Stato in un modo diverso da quello della Costituzione.",
    "author": "Giulia Merlo\nIl Domani",
    "source": "Il Domani",
    "published_date": "2026-01-25"
  },
  "https://ristretti.org/detenzione-e-salute-mentale-necessaria-verifica-concreta-ed-effettiva-della-qualita-delle-cure": {
    "title": "Detenzione e salute mentale: necessaria verifica concreta ed effettiva della qualità delle cure",
    "link": "https://ristretti.org/detenzione-e-salute-mentale-necessaria-verifica-concreta-ed-effettiva-della-qualita-delle-cure",
    "content": "di Carmine Paul Alexander Tedesco\nlexced.com, 25 gennaio 2026\nLa sentenza 41407/2025, riafferma un principio fondamentale nel rapporto tra detenzione e salute mentale: la valutazione sull’adeguatezza delle cure in carcere non può essere superficiale, ma deve basarsi su una verifica concreta ed effettiva. Questo caso ha visto l’annullamento di un’ordinanza che negava a un detenuto con gravi patologie psichiche la possibilità di scontare la pena in una modalità alternativa, ritenendo sufficiente la terapia farmacologica intramuraria. La Corte di Cassazione ha annullato tale decisione, stabilendo che la valutazione sulla detenzione e salute mentale non può essere formale. È necessaria una verifica concreta ed effettiva della qualità delle cure fornite, non bastando la mera somministrazione di farmaci.\nLa Corte ha sottolineato l’obbligo del giudice di accertare se il trattamento sia realmente efficace, anche ricorrendo a una perizia.\nUn uomo, condannato per reati gravi e con una lunga pena residua da scontare, presentava una complessa situazione sanitaria caratterizzata da psicosi e un disturbo della personalità. In passato, aveva già beneficiato di un periodo di detenzione domiciliare proprio per questi motivi di salute. Una volta rientrato in carcere, ha nuovamente richiesto un differimento della pena o la detenzione domiciliare in una comunità terapeutica. Il Tribunale di Sorveglianza, tuttavia, ha respinto l’istanza. Secondo i giudici, i disturbi del detenuto erano in ‘buon compenso clinico’ grazie al trattamento farmacologico e al supporto psicologico offerti in istituto. Gli episodi di aggressività e le minacce di autolesionismo sono stati interpretati come tentativi di manipolazione. Il Tribunale ha concluso che non vi era una condizione di incompatibilità con il regime carcerario e che le esigenze di tutela della collettività erano prevalenti.\nLa Corte di Cassazione ha accolto il ricorso della difesa, annullando la decisione del Tribunale di Sorveglianza e rinviando il caso per un nuovo giudizio. I giudici supremi hanno ritenuto la motivazione del provvedimento impugnato ‘formale ed assertiva’. In sostanza, il Tribunale si era limitato a recepire la valutazione dell’area sanitaria del carcere senza effettuare una reale e approfondita verifica sulla qualità e l’efficacia delle terapie somministrate.\nIl cuore della decisione della Cassazione risiede nell’obbligo del giudice di andare oltre la semplice constatazione che un trattamento viene fornito. Il concetto di ‘adeguatezza delle cure’, soprattutto quando si tratta di detenzione e salute mentale, richiede un’analisi sostanziale. Non è sufficiente affermare che una patologia è ‘compensata’ dai farmaci; è necessario verificare se il percorso terapeutico nel suo complesso sia effettivamente idoneo a tutelare la salute della persona, nel rispetto della sua dignità, come imposto anche dalla giurisprudenza della Corte Europea dei Diritti dell’Uomo (in particolare, il caso ‘Libri contro Italia’).\nLa Corte ha stabilito che il giudice della sorveglianza non può sottrarsi al confronto con l’effettiva adeguatezza delle terapie. Deve motivare in modo specifico su questo punto, valutando se il trattamento offerto in carcere sia concretamente efficace o se, al contrario, la detenzione stessa costituisca un ostacolo al miglioramento delle condizioni di salute. Quando emergono aspetti problematici, come in questo caso, il ricorso a un accertamento peritale diventa uno strumento essenziale per una decisione ponderata e giusta. La Cassazione critica l’approccio del Tribunale, che ha liquidato la necessità di una perizia basandosi sull’ampiezza della documentazione esistente, la quale però presentava conclusioni contrastanti (consulenza di parte e attestazione ASL).\nQuesta sentenza rafforza un importante principio di civiltà giuridica: la pena non deve mai tradursi in un trattamento contrario al senso di umanità. Per i casi che coinvolgono detenzione e salute mentale, ciò significa che lo Stato ha il dovere non solo di curare, ma di curare bene. I giudici sono chiamati a un ruolo attivo di controllo, non possono accettare passivamente le relazioni provenienti dagli istituti penitenziari, ma devono verificarne la fondatezza nel merito. La decisione implica che, di fronte a patologie psichiche gravi, la valutazione sulla compatibilità con il carcere deve essere rigorosa e basata su prove concrete dell’efficacia delle cure, pena la violazione dei diritti fondamentali della persona detenuta.",
    "author": "Carmine Paul Alexander Tedesco",
    "source": "lexced.com",
    "published_date": "2026-01-25"
  },
  "https://ristretti.org/rapporto-di-lavoro-dei-detenuti-retribuzione-e-prescrizione-dei-contributi": {
    "title": "Rapporto di lavoro dei detenuti: retribuzione e prescrizione dei contributi",
    "link": "https://ristretti.org/rapporto-di-lavoro-dei-detenuti-retribuzione-e-prescrizione-dei-contributi",
    "content": "studiogambalonga.it, 25 gennaio 2026\nLa Cassazione Civile, Sezione Lavoro, con ordinanza 10 novembre 2025 n. 29697, ha ritenuto che il rapporto di lavoro del detenuto deve considerarsi unitario e continuativo, senza interruzioni intermedie volontarie nei periodi di attesa della “chiamata al lavoro”, rispetto alla quale il detenuto non ha alcun potere di controllo o scelta. La cessazione del rapporto coincide con la fine dello svolgimento dell’attività lavorativa. La decorrenza della prescrizione dei crediti retributivi inizia dal termine del rapporto unico e l’onere di dimostrare eventuali interruzioni grava sull’Amministrazione penitenziaria.\nI fatti di causa traggono origine dal ricorso presentato da un detenuto, in carcere dal 2009, che nel corso della reclusione aveva svolto diverse attività lavorative all’interno del carcere (distribuzione dei pasti, assistenza alle persone, gestione della spesa dei detenuti, pulizie) retribuite dal Ministero della Giustizia e aveva lamentato di non aver ricevuto l’adeguamento retributivo previsto dall’art. 22, Legge n. 354/1975, che disciplina il lavoro penitenziario.\nIl Tribunale di Roma gli aveva riconosciuto oltre 3.400 euro, poi ridotti dalla Corte d’Appello a circa 1.300 euro, poiché il giudice di secondo grado aveva ritenuto prescritte le somme precedenti al 6 settembre 2017, considerando come distinti e autonomi rapporti di lavoro i vari periodi di attività svolti e ritenendo interrotto il rapporto nei periodi di mancata assegnazione al lavoro.\nIl ricorrente, non condividendo questa impostazione, ma ritenendo che il rapporto di lavoro penitenziario debba essere considerato unitario e che eventuali pause imputabili all’organizzazione carceraria costituiscano semplici sospensioni e non interruzioni, ha proposto ricorso in Cassazione. Nella sua decisione la Suprema Corte richiama alcune sentenze recenti, di cui la Corte d’Appello non aveva potuto tenere conto, secondo cui i detenuti si trovano in una condizione di totale dipendenza rispetto alla chiamata al lavoro, non avendo margini di libertà nella scelta. Questa situazione si ripercuote sul modo in cui il rapporto di lavoro dev’essere interpretato: le pause tra un incarico e l’altro vanno considerate come sospensioni e non come interruzioni contrattuali, come avverrebbe nel lavoro a termine tradizionale. Solo la fine della detenzione costituisce la vera cessazione del rapporto; pertanto, la prescrizione dei crediti retributivi decorre dalla fine dell’unico rapporto e non dai singoli periodi lavorativi. La Cassazione rinvia quindi alla Corte d’Appello di Roma, in diversa composizione, affinché si pronunci tenendo conto dei nuovi principi esposti.",
    "author": null,
    "source": "Ristretti Orizzonti",
    "published_date": "2026-01-25"
  },
  "https://ristretti.org/il-giudice-di-pace-prima-di-opporsi-allespulsione-deve-valutare-i-legami-familiari-in-italia": {
    "title": "Il giudice di pace prima di opporsi all’espulsione deve valutare i legami familiari in Italia",
    "link": "https://ristretti.org/il-giudice-di-pace-prima-di-opporsi-allespulsione-deve-valutare-i-legami-familiari-in-italia",
    "content": "di Paola Rossi\nIl Sole 24 Ore, 25 gennaio 2026\nNon può eludere l’esame del diritto all’unità familiare solo perché non è stato contratto matrimonio o perché lo straniero non ha chiesto autorizzazione ad hoc per permanere sul territorio nazionale in presenza di figli minori. La presenza di un figlio minore in Italia rileva come elemento ostativo all’espulsione dello straniero anche quando quest’ultimo non abbia richiesto al tribunale dei minorenni la formale autorizzazione alla permanenza nel territorio nazionale in ragione del rapporto di filiazione. Lo stesso vale - in termini ostativi all’esecuzione dell’ordine amministrativo espulsivo - per la sussistenza di un legame affettivo di carattere “familiare” quale è una relazione sentimentale con persona regolarmente soggiornante in Italia. E la relazione sentimentale, che può avere rilevanza anche in assenza di matrimonio, impone al giudice dell’opposizione di tenerne conto, anche se si tratti di mera convivenza more uxorio o anche - come l’evoluzione giurisprudenziale sta affermando - anche per legami esistenti tra non conviventi.\nDa tali considerazioni nasce il giudizio di illegittimità della sentenza del giudice di pace che aveva respinto l’opposizione al decreto prefettizio nonostante il ricorrente avesse fatto rilevare la presenza in Italia sia del figlio minore sia dell’attuale compagna di vita, propria connazionale con regolare permesso di soggiorno e titolare di un contratto italiano di lavoro a tempo indeterminato. La Cassazione civile ha perciò - con la sentenza n. 1432/2026 - rinviato al giudice di pace per un nuovo giudizio sull’opposizione del ricorrente avendo rilevato in base al regime vigente la violazione di diritti fondamentali per la secca pretermissione delle ragioni avanzate dallo straniero che in linea di principio vanno non solo tutelate, ma soprattutto esaminate nel concreto al fine di evitare l’illegittimo danno al suo diritto alla tutela dei legami familiari.\nLa Suprema corte interpretando le norme rilevanti da applicare da parte del giudice di pace nel giudizio di opposizione contro l’ordine di espulsione ha dettato un puntuale principio di diritto: “L’art. 13, comma 2-bis, del d.lgs. n. 286 del 1998 (secondo il quale è necessario tener conto della natura e dell’effettività dei vincoli familiari, della durata del soggiorno, nonché dell’esistenza di legami con il paese d’origine) è applicabile anche nei confronti del cittadino straniero che abbia legami familiari nel nostro Paese, ancorché non abbia formalmente richiesto il ricongiungimento familiare, sicché l’effettività del legame familiare derivante dalla presenza di un figlio minore in Italia e da una convivenza more uxorio può e deve essere valutata, con accertamento caso per caso, nella sua valenza ostativa all’espulsione, dal giudice dell’opposizione all’espulsione, a nulla rilevando la mancata richiesta di autorizzazione ex art. 31 del d.lgs. n. 286 del 1998 al Tribunale per i Minorenni”.",
    "author": "Paola Rossi\nIl Sole",
    "source": "Ristretti Orizzonti",
    "published_date": "2026-01-25"
  },
  "https://ristretti.org/brescia-sovraffollamento-e-consegna-pacchi-dimezzata-tutti-i-problemi-di-canton-mombello": {
    "title": "Brescia. Sovraffollamento e consegna pacchi dimezzata, tutti i problemi di Canton Mombello",
    "link": "https://ristretti.org/brescia-sovraffollamento-e-consegna-pacchi-dimezzata-tutti-i-problemi-di-canton-mombello",
    "content": "di Manuel Colosio\nCorriere della Sera, 25 gennaio 2026\nLa carenza di personale costringe a ridurre le iniziative a favore dei detenuti. Limitazioni anche per le telefonate. A Canton Mombello sovraffollamento e carenza d’organico continuano a ripercuotersi sulle condizioni dei detenuti. Nella casa circondariale “Nerio Fischione” dovrebbero essere 182 i posti regolamentari, ma all’interno si trovano oltre il doppio delle persone: 386 alla fine dello scorso anno, con un tasso di sovraffollamento (212%), tra i più alti d’Italia. Più detenuti significa anche maggior lavoro per chi deve curarsi di loro: dalla polizia penitenziaria agli educatori, passando per medici, psicologi e volontari vari, il carico di lavoro è diventato insostenibile. Solo con questa doverosa premessa si possono comprendere i fatti che si registrano all’interno dell’istituto di pena, che a parole tutti vorrebbero chiudere una volta per tutte per ampliare quello di Verziano (attualmente anch’esso sovraffollato, ma non a questi livelli e con una struttura e servizi decisamente meno fatiscenti), ma che invece rimane sempre aperto, con vecchi problemi ai quali se ne aggiungono di nuovi.\nL’ultimo in ordine di tempo riguarda la consegna dei pacchi per i detenuti, che avviene solitamente due giorni alla settimana (lunedì e venerdì). Un cartello apparso nei giorni scorsi annunciava che la consegna sarebbe stata in futuro possibile solo di lunedì, dimezzata quindi rispetto a prima. Cercando di capire il perché della decisione è emerso come il cartello sarebbe stato affisso senza la necessaria condivisione e quindi rimosso, ma al momento risulta ancora apposto. La questione dei pacchi rimane comunque un problema in primis per chi proprio non può riceverli: infatti solo i parenti autorizzati possono presentarsi, ma il problema è che tantissimi detenuti non ne hanno, come ad esempio gli stranieri che magari possono contare su una rete amicale, ma spesso non autorizzata alla consegna. Ultimamente, per evitare l’introduzione di materiale illegale, le regole si sono fatte inoltre ancora più stringenti ed anche chi in passato se ne incaricava informalmente (come il cappellano), adesso non può più farlo.\nPer il detenuto senza famiglia si tratta di un bel problema, così come risulta restrittiva la reintroduzione della norma che autorizza ad una sola chiamata telefonica di dieci minuti ogni settimana, seppur durante il periodo covid furono liberalizzate senza che si registrassero problemi. Si è quindi tornati indietro, imponendo anche limitazioni alle videochiamate che, si suppone, siano da imputare alle difficoltà ad organizzarle e controllarle, vista la penuria di personale. Così non resta che usare (poco) l’unico apparecchio telefonico posto in un angolo del corridoio, dove non c’è ovviamente alcuna privacy e possibilità di avere tranquillità. Tra mille difficoltà proseguono però anche le iniziative pregevoli, come lo “spazio Giallo” che offre la possibilità ai detenuti di incontrare i famigliari con maggiore libertà rispetto ai colloqui, nella stanza del teatro e con la supervisione di educatori e personale di polizia.\nUna proposta che andrebbe ampliata, magari aumentando la frequenza e l’accessibilità dei parenti, ma che risulta essere di difficile realizzazione se il personale è costantemente impegnato a risolvere i problemi quotidiani amplificati dal cronico sovraffollamento. Perché al di là di tutti i buoni propositi, il nodo rimane sempre lo stesso: quel carcere andrebbe svuotato, in attesa venga definitivamente chiuso.",
    "author": "Manuel Colosio\nCorriere",
    "source": "Corriere della Sera",
    "published_date": "2026-01-25"
  },
  "https://ristretti.org/bologna-nordio-alla-dozza-meno-detenuti-e-annuncia-un-nuovo-padiglione": {
    "title": "Bologna. Nordio: “Alla Dozza meno detenuti”. E annuncia un nuovo padiglione",
    "link": "https://ristretti.org/bologna-nordio-alla-dozza-meno-detenuti-e-annuncia-un-nuovo-padiglione",
    "content": "di Federica Nannetti\nCorriere di Bologna, 25 gennaio 2026\nPer il ministro il sovraffollamento sta migliorando ma garante e sindacati restano critici. In poco più di un mese e mezzo, “tra l’1 ottobre e il 19 novembre 2025”, al carcere della Dozza si sono contati “18 aggressioni tra ristretti, 33 fatti di danneggiamento, 7 incendi, 5 proteste collettive, 19 proteste individuali, un tentativo di evasione e 6 episodi di introduzione di oggetti non consentiti”. A fornire i numeri e a promettere “interventi, alcuni già concretizzati e altri in attuazione, a sostegno della struttura bolognese” è stato il ministro della Giustizia, Carlo Nordio, rispondendo a un’interrogazione dei senatori del M5s su quali iniziative abbia intenzione di “attivare per ristabilire condizioni minime di sicurezza”, hanno scritto nell’atto ispettivo i pentastellati, ricordando anche di un sovraffollamento cronico e di un organico sottodimensionato.\n“Per quanto riguarda la pressione detentiva, si è proceduto a operare riequilibri mediante trasferimenti verso altri istituti - ha assicurato il Guardasigilli nel 2025 sono stati disposti 57 trasferimenti di detenuti in circuiti di media sicurezza, contribuendo a mitigare l’impatto del sovraffollamento. Parallelamente, l’amministrazione ha rafforzato l’area del trattamento”, con la stabilizzazione, per esempio, di “otto psicologi dedicati, affiancati da tre professionisti dell’Ausl nell’ambito della psichiatria forense”. Sul fronte del personale, ha poi aggiunto il ministro, “per colmare i vuoti, l’amministrazione ha proceduto all’assegnazione di 11 viceispettori e di 16 sovrintendenti”, con la promessa di altri arrivi.\nTuttavia per il garante provinciale Antonio Ianniello, così come per i sindacati di polizia penitenziaria, è difficile non notare come questi numeri non rappresentino tutta la realtà della Dozza: basti pensare ai detenuti presenti, costantemente intorno agli 800 a fronte di una capienza di 507. I trasferimenti sono stati compensati con altri arrivi, che in alcuni periodi, a fine 2025, sono stati senza preavviso e a gruppi di 15-20 per volta, come denunciato dalla Fp-Cgil a novembre. È stato allora che la Regione ha scritto a Nordio per chiedere di fermare ulteriori\nAttualmente si è arrivati a 860 ristretti: “La situazione è di accentuata difficoltà - le parole del garante- e di progressivo deterioramento delle condizioni. Sono necessari seri interventi deflattivi; si potrebbe affrontare il tema del numero chiuso, una soglia tollerabile oltre la quale non andare”.\nA preoccupare, poi, sebbene non vi siano date, la prospettiva di un ampliamento della Dozza, nelle parole di Nordio volto ad alleggerire il sovraffollamento, ma nei fatti impattante in termini di gestione: “La costruzione di un nuovo padiglione da 150 posti”. Non la soluzione auspicata da garante e sindacati. Sul fronte del personale, se da una parte fanno ben sperare i futuri arrivi, dall’altra è indubbia la carenza non solo di poliziotti ma anche di tutte le altre figure necessarie “alla presa in carico delle persone”. Detenuti che spesso hanno anche problemi di dipendenze, se non più gravi: “Il governo sta lavorando bene sulle assunzioni, ma è necessario riorganizzare le carceri per renderle più vivibili e luoghi dignitosi” aggiunge Giovanni Battista Durante, segretario del Sappe, che sottolinea come dopo la chiusura degli ospedali psichiatrici giudiziari, il carcere sia diventato (purtroppo) ricovero anche di persone con disturbi importanti che andrebbero curati altrove. “Il carcere accoglie in misura crescente problematiche sociali che il territorio non è stato in grado di prevenire o di affrontare- le parole di Nicola d’Amore della Fns Cisl. Tali criticità, una volta entrate nel circuito penitenziario, spesso non trovano risposte adeguate e tendono ad aggravarsi. Ne deriva un costo sociale e umano estremamente elevato”.",
    "author": "Federica Nannetti\nCorriere",
    "source": "Corriere di Bologna",
    "published_date": "2026-01-25"
  },
  "https://ristretti.org/trieste-al-coroneo-in-dieci-in-una-cella-caccia-alle-cimici-e-sovraffollamento-serve-un-nuovo-carcere": {
    "title": "Trieste. “Al Coroneo in dieci in una cella, caccia alle cimici e sovraffollamento: serve un nuovo carcere”",
    "link": "https://ristretti.org/trieste-al-coroneo-in-dieci-in-una-cella-caccia-alle-cimici-e-sovraffollamento-serve-un-nuovo-carcere",
    "content": "di Roberto Lazzari\ntriesteprima.it, 25 gennaio 2026\nA dirlo è il Garante regionale dei detenuti Enrico Sbriglia, dopo la visita di ieri, 23 gennaio. Le condizioni di sovraffollamento e i numerosi problemi, anche sistemici, sembrano essere all’estremo. Il garante spinge anche per lo studio della possibilità di amnistia (“non di indulto”), purché con rigorosi criteri di reinserimento in società. Scrive di “condizioni non poche volte mortificanti” all’interno del Coroneo il Garante regionale dei detenuti Enrico Sbriglia, dopo la visita in delegazione di ieri, 23 gennaio, per fare il punto della situazione. La serie di problematiche riscontrate non lascia uscita: “A Trieste si impone la realizzazione di un nuovo e funzionale istituto penitenziario”, per restituire dignità a detenuti e operatori.\nLe carceri, ormai, sembrano abituate ad accettare situazioni di illegalità. Il Coroneo non fa eccezione. Colpisce l’immagine visiva dell’interno: “Stanze detentive colme all’inverosimile, dove dieci persone possono utilizzare un solo bagno; le docce in comune, scarsezza di spazi idonei ove poter stare all’aperto per qualche ora al giorno, carenze nella risposta sanitaria”. Ma anche “quotidiana caccia alle cimici, che dagli occupanti di una cella sono state mostrate all’interno di una scatoletta, alcune ancora vive”: insetti che aggrediscono tutti “in modo democratico e ugualitario, anche quelle persone che possono uscire liberamente: familiari dei ristretti in visita, avvocati, magistrati, operatori penitenziari, insegnanti, sanitari o ministri di culto”. Senza contare che tra i ristretti possono benissimo esserci degli innocenti.\nI numeri All’interno più del doppio di persone. I posti regolamentari sarebbero 150, di cui circa 30 riservati alle detenute (nell’unico carcere in regione che le può accogliere). Di questi, però, 33 non sono fruibili, facendo scendere il numero di quelli regolamentari a 117. I detenuti sono più del doppio: ieri ce n’erano 236.\nNessuna privacy quando si telefona, anche parlando di salute o in intimità. Manca un refettorio comune in cui mangiare (lo si deve fare nelle “stanze di pernotto”) e restano i problemi del reinserimento: non bastano le attività - fruibili in gruppi, ma che si devono fermare nei feriali alle 16 - né gli spazi per tenere occupate le persone detenute. Non è solo un problema etico: “Il carcere non rilascerà al termine della detenzione persone che possano reinserirsi utilmente nella società, ma favorirà la crescita del disagio, riportando in libertà soggetti che non hanno prospettive reali di reinserimento”, producendo solo “insicurezza”. Sbriglia, insomma, lo scrive chiaro e tondo: serve “comprensione” da tutte le istituzioni, o “il sistema rischia di collassare”. Il Garante conclude tornando a sollecitare una diversa e più accurata analisi dei possibili effetti positivi di un provvedimento di amnistia (“e non di indulto”), che potrebbe funzionare se e solo se “accompagnato da misure collaterali di presa in carico delle persone che fossero rimesse in libertà”.",
    "author": "Roberto Lazzari",
    "source": "triesteprima.it",
    "published_date": "2026-01-25"
  },
  "https://ristretti.org/bolzano-nuovo-carcere-dopo-15-anni-arriva-la-svolta-verra-realizzato-anche-un-cpr": {
    "title": "Bolzano. Nuovo carcere, dopo 15 anni arriva la svolta. Verrà realizzato anche un Cpr",
    "link": "https://ristretti.org/bolzano-nuovo-carcere-dopo-15-anni-arriva-la-svolta-verra-realizzato-anche-un-cpr",
    "content": "di Martina Capovin\nIl Dolomiti, 25 gennaio 2026\nBozen Solidale: “Kompatscher vuole creare un lager di Stato”. Previsti cento posti nella Casa circondariale e cinquanta nel Centro di permanenza per i rimpatri. Il progetto per il nuovo carcere e per il Centro di permanenza per i rimpatri (CPR) di Bolzano esce finalmente dalle secche della burocrazia. È questo l’esito del vertice istituzionale svoltosi al Palazzo del Viminale tra il presidente della Provincia altoatesina, Arno Kompatscher, l’assessora alla sicurezza Ulli Mair e il ministro dell’Interno Matteo Piantedosi. Un incontro che ha sancito l’accelerazione decisiva per un’opera che il territorio attende, tra promesse e rinvii, dai tempi della giunta Durnwalder.\nPer comprendere l’importanza dell’accordo, bisogna riavvolgere il nastro di quella che è diventata una vera “storia infinita” altoatesina. Della nuova casa circondariale se ne parla ufficialmente dal 2011, quando la Provincia individuò l’area di 4,2 ettari in zona San Giacomo, nei pressi dell’aeroporto. L’allora presidente Luis Durnwalder predisse un trasferimento dei detenuti già per il 2014, ma l’iter si è scontrato con una serie incredibile di ostacoli giuridici. Il progetto originale, basato su un innovativo partenariato pubblico-privato (il primo in Italia per una struttura penitenziaria), è rimasto bloccato per anni a causa della crisi finanziaria del colosso edilizio Condotte Spa, vincitore dell’appalto. Solo l’approvazione della Legge di Bilancio nel dicembre 2025 ha permesso di sbloccare la situazione, conferendo poteri speciali al Commissario straordinario Marco Doglio per procedere rapidamente. Ed è in quest’ottica che si è discusso della realizzazione, accanto al carcere, di un Cpr altoatesino, come sotolinea Kompatscher: “Abbiamo fatto riferimento al tema del Centro per i rimpatri, che dovrebbe essere preso in considerazione fin da subito e realizzato in stretta collaborazione tra gli enti statali alle condizioni concordate presso la sede del carcere”.\nOra il progetto prevederebbe la costruzione di una casa circondariale con cento posti e un Cpr da cinquanta posti. Il governo ha sottolineato la necessità di portare ora avanti rapidamente il progetto. Nonostante l’ottimismo istituzionale, il progetto continua a sollevare feroci critiche. L’associazione Bozen Solidale ha diffuso una nota durissima, attaccando frontalmente la figura del presidente: “Non avevamo dubbi che Arno Kompatscher sarebbe diventato il grande artefice della costruzione di un CPR in Alto Adige. Già nel 2016, mentre si patinava come “progressista”, uno dei suoi obiettivi era proprio quello di istituire un CPR in una ex caserma a Roverè della Luna, nascosto da occhi indiscreti al confine tra Bolzano e Trento”.\nSecondo l’associazione, l’immagine di Kompatscher come politico liberale è ormai smentita dai fatti: “Tolta la maschera, di progressista non resta nulla. Speranzoso di essere ricordato come uno dei “padri” dell’Autonomia, siamo convinti che di lui resterà il ricordo di un convinto sostenitore di un lager di Stato”. Bozen Solidale conclude invitando la cittadinanza a informarsi sulla “brutalità di quei non-luoghi” attraverso i report indipendenti, ribadendo che la detenzione amministrativa rappresenta una violazione dei diritti umani fondamentali che macchierà la storia della provincia.\nNel dibattito interviene anche Chiara Rabini, ex assessora comunale di Bolzano e attualmente capogruppo dei Verdi in consiglio. “Il carcere serve a scontare una pena e rieducare, come prevede la Costituzione - scrive Rabini - Il CPR è detenzione amministrativa, senza reato e senza percorsi, con persone inviate dallo Stato anche da altri regioni. Affiancare carcere e CPR in queste proporzioni lancia un messaggio sbagliato e caratterizzerà, in negativo, per sempre la nostra città. I Cpr sono centri inefficaci che producono sofferenza - conclude Rabini - Bolzano ha bisogno di un sistema dignitoso di accoglienza e integrazione, non di aggiungere un ulteriore nuovo centro disumano”.",
    "author": "Martina Capovin\nIl Dolomiti",
    "source": "Il Dolomiti",
    "published_date": "2026-01-25"
  },
  "https://ristretti.org/ferrara-unopportunita-nel-volontariato-accoglienza-a-viale-k": {
    "title": "Ferrara. “Un’opportunità nel volontariato”. Accoglienza a Viale K",
    "link": "https://ristretti.org/ferrara-unopportunita-nel-volontariato-accoglienza-a-viale-k",
    "content": "di Mario Bovenzi\nIl Resto del Carlino, 25 gennaio 2026\nBedin: “Da noi chi ha misure alternative al carcere”. “Da vent’anni ormai accogliamo detenuti che vengono condannati agli arresti domiciliari e quelli che usufruiscono delle misure alternative al carcere, come l’affidamento in prova”. Domenico Bedin, presidente dell’associazione Viale K, si trova nell’azienda agricola Parco Contadino Pratolungo. È mezzogiorno, ora di pranzo. Pratolungo è un’azienda agricola sociale, è una delle strutture che fanno parte di Viale K. Le misure alternative al carcere nel nostro paese includono principalmente l’affidamento in prova al servizio sociale, la detenzione domiciliare, la semilibertà, la liberazione anticipata, e le pene sostitutive come i lavori di pubblica utilità, che permettono di scontare la pena fuori e oltre le sbarre, spesso in cambio di attività lavorative, terapeutiche o sociali. Vengono disposte in alternativa alla detenzione carceraria per reati di minore gravità o in base alle condizioni personali.\nGli arresti domiciliari, voi come intervenite?\n“Ci sono persone che non hanno legami o comunque non hanno un luogo nel quale scontare questo tipo di pena, in sintesi non hanno un posto nel quale essere ospitati. In quel momento e per questi casi possiamo intervenire noi indicando quindi la nostra associazione e il luogo nel quale può scontare la pena” risponde Domenico Bedin.\nLi accogliete quindi, ma per il lavoro?\n“In alcuni casi vengono disposti degli orari durante i quali queste persone possono muoversi, uscire. A quel punto noi possiamo attivarci per trovare loro un lavoro, qualcosa che possono fare, un’occupazione. In questo modo quando finiscono di scontare la pena, tradotto, quando termina il regime dei domiciliari, hanno già dei contatti, un’impresa che li accoglie per dare loro un’occupazione”.\nNon è poco. Svolgono anche alcune mansioni per la vostra associazione?\n“Chiaramente le nostre sono attività di volontariato, quindi diamo la possibilità anche a loro di rimboccarsi le maniche per questo mondo. Purtroppo non abbiamo le risorse economiche per farli lavorare direttamente noi”.\nVent’anni sono tanti. Quanti ne avete accolti in questo periodo?\n“Direi almeno un centinaio, è un modo per dare loro un’opportunità per ripartire”.\nAdesso quanti ne state ospitando?\n“Una ventina, parliamo del 5% dei detenuti che si trovano in media nel carcere di Ferrara, appunto circa 400. Credo che questo sia un risultato positivo, siamo soddisfatti. Anche se è chiaro che vorresti fare di più”.\nAvete dei fondi?\n“No, solo da sei mesi la Regione Emilia Romagna ha attivato il progetto chiamato ‘Territori per il carcere’, progetto che finanzia comunque gli interventi che riguardano sei o sette detenuti. Non certo di più”.\nCi sono altri interventi sempre della Regione?\n“Sì, un piano che è rivolto in maniera specifica ai dimittendi, i detenuti che hanno ormai poco da scontare e che stanno per uscire dal carcere. In questo modo si interviene già quando sono ancora all’interno della struttura penitenziaria. È un modo per giocare d’anticipo, cominciare ad accoglierli, a trovare loro un lavoro quando ancora non hanno scontato tutta la pena. Così quando saranno fuori avranno già una strada tracciata”.",
    "author": "Mario Bovenzi\nIl Resto",
    "source": "Il Resto del Carlino",
    "published_date": "2026-01-25"
  },
  "https://ristretti.org/ferrara-la-rinascita-del-detenuto-f-prima-spacciavo-ora-aiuto-gli-altri": {
    "title": "Ferrara. La rinascita del detenuto F.: “Prima spacciavo, ora aiuto gli altri”",
    "link": "https://ristretti.org/ferrara-la-rinascita-del-detenuto-f-prima-spacciavo-ora-aiuto-gli-altri",
    "content": "di Mario Bovenzi\nIl Resto del Carlino, 25 gennaio 2026\nProgetti e speranza: da Ferrara il racconto di un 31enne, condannato a 10 anni, di cui 6 già scontati. “Sono pentito, voglio costruirmi un futuro migliore”. Le lancette dell’orologio si sono fermate alle 12, i volontari e gli ospiti si mettono a tavola insieme. È tutto pronto, il profumo del cibo si respira nella sala, insieme alla voglia di ritrovarsi. Piatti, bicchieri e tovaglioli. I volontari hanno servito minestra di verdura, lenticchie con pezzetti di mortadella. Poi arriverà anche la frutta e alla fine il caffè. È mezzogiorno nell’azienda agricola sociale Parco Contadino Pratolungo, la sede si trova nella zona dei Prati di Palmirano.\nSeduto a uno dei tavoli c’è F., 31 anni, condannato a dieci anni per spaccio di droga. Sei anni di carcere li ha già scontati, ne mancano ancora quattro che sembrano non finire mai. Francesco per motivi di salute usufruisce del regime dei domiciliari da un po’ di tempo. Potrebbe scontare la pena residua a casa, ma una casa non ce l’ha. La sua famiglia si trova in Albania, il Paese da dove lui è partito ormai un bel po’ di tempo fa. Non è sposato, non ha figli, non ha parenti in Italia. “Questo è uno di quei casi nei quali possiamo subentrare noi”, dice Domenico Bedin.\n“Devo ringraziare la comunità di Pratolungo e l’associazione Viale K che mi hanno accolto, altrimenti non avrei proprio saputo come fare. Adesso sono qui, ho trovato persone buone, che mi aiutano”\nLei spacciava?\n“Sì, vendevo droga”\nÈ un reato grave, è pentito?\n“Certo, ho sbagliato. È stato un brutto periodo della mia vita. Ripeto ho sbagliato e mi vergogno dei miei errori.\nCosa fa adesso, quali sono le sue mansioni?\n“Aiuto i volontari, sono ospitato qui, faccio piccole cose, pulisco, tengo in ordine. Insomma, cerco di rendermi utile, di dare una mano alle persone che mi hanno aperto la porta, ai volontari”\nCome si trova a Pratolungo?\n“Bene, molto bene. Ho la sensazione di essere rinato, qui ho trovato una nuova vita, un’occasione per poter ripartire. Ho imparato a rigare diritto, voglio solo espiare la mia pena, costruire qualcosa nel Paese che mi ospita. Davanti a me ho tanti anni, l’opportunità di essere onesto, di avere una vita onesta. Devo rigare diritto per me, anche per queste persone che si stanno rimboccando le maniche per aiutarmi”.",
    "author": "Mario Bovenzi\nIl Resto",
    "source": "Il Resto del Carlino",
    "published_date": "2026-01-25"
  },
  "https://ristretti.org/ascoli-agente-salva-2-detenuti-dal-suicidio-ansia-patologica-accolto-il-ricorso-al-tar-verra-risarcito": {
    "title": "Ascoli. Agente salva 2 detenuti dal suicidio: “Ansia patologica”. Accolto il ricorso al Tar, verrà risarcito",
    "link": "https://ristretti.org/ascoli-agente-salva-2-detenuti-dal-suicidio-ansia-patologica-accolto-il-ricorso-al-tar-verra-risarcito",
    "content": "di Federica Serfilippi\nCorriere Adriatico, 25 gennaio 2026\nOk all’indennizzo del Ministero. Gli episodi nel carcere di Marino del Tronto. Una rissa sedata, con tanto di lesioni subite, e due soccorsi in extremis per salvare i detenuti dal suicidio. Un fardello emotivo troppo pesante da sopportare per un agente della Polizia penitenziaria che, all’epoca dei fatti, operava nel carcere di Marino del Tronto. Episodi gravi che gli hanno causato un “pregresso stato ansioso” tale da chiedere al Ministero il riconoscimento della dipendenza da causa di servizio. Tradotto: un equo indennizzo a causa della patologia sviluppata per motivi di lavoro.\nIn un primo momento, l’istanza è stata rigettata. Ma l’agente, ormai in pensione, si è rivolto al Tar e ha vinto: il ricorso è stato accolto e il decreto di diniego annullato. La vicenda si trascina dal 2016, anno in cui è stato incardinato il contenzioso con il Ministero della Giustizia. Agli atti sono finiti i referti medici e gli episodi “incriminati” che hanno compromesso la salute dell’agente, assistito in questi anni dagli avvocati Leonardo e Daniela Carbone. In particolare, come ricorda la sentenza, il 4 giugno 2011 l’operatore era riuscito a salvare un detenuto che aveva tentato il suicidio impiccandosi alle sbarre della cella. Un evento che aveva causato al ricorrente “un forte e prolungato shock”. Nell’ottobre 2011 era intervenuto per sedare una rissa scoppiata in cella, subendo lesioni da parte di un detenuto che aveva reagito scagliando calci e pugni.\nL’agente era finito all’ospedale. Oltre alle ferite fisiche, quelle emotive, considerando che i medici gli avevano prescritto gli psicofarmaci per curare i disturbi del sonno e lo stato di ansia insorto. Non è finita. Il 18 marzo 2014 aveva salvato un detenuto che, dopo essersi procurato profondi tagli, aveva tentato di impiccarsi nel cortile del penitenziario. L’episodio aveva aggravato i sintomi ansiosi, tanto che il ricorrente era stato messo malattia in malattia per 6 mesi dalla Commissione medica ospedaliera per inidoneità al servizio. Nonostante tutto, il Comitato di verifica (chiamato in causa prima dell’ultimo episodio) ha però negato la dipendenza da causa di servizio, sostenendo che “l’infermità non può ricollegarsi agli invocati eventi, neppure sotto il profilo concausale efficiente e determinante”.\nDi qui, il ricorso. Per i giudici del Tar “il provvedimento impugnato risulta viziato per difetto di istruttoria e carenza di motivazione, non avendo il Comitato preso in effettiva e adeguata considerazione gli eccezionali e gravosi eventi che hanno coinvolto il ricorrente”. Motivazioni insufficienti che hanno spinto il Tar a dare ragione all’ormai ex guardia.",
    "author": "Federica Serfilippi\nCorriere Adriatico",
    "source": "Corriere Adriatico",
    "published_date": "2026-01-25"
  },
  "https://ristretti.org/brescia-le-porte-della-speranza-tra-canton-mombello-e-piazzale-arnaldo": {
    "title": "Brescia. Le Porte della Speranza tra Canton Mombello e piazzale Arnaldo",
    "link": "https://ristretti.org/brescia-le-porte-della-speranza-tra-canton-mombello-e-piazzale-arnaldo",
    "content": "di Manuel Colosio\nCorriere della Sera, 25 gennaio 2026\nL’architetto Stefano Boeri firma il progetto che farà dialogare il carcere con la movida. Nei giorni scorsi un sopralluogo nell’istituto penitenziario. Lontano dai riflettori ed in gran segreto questa settimana il carcere di Canton Mombello ha ospitato il gruppo di progettisti che saranno impegnati ad installare la “porta della speranza” all’interno della casa circondariale. Anzi, le “porte della speranza”, perché a Brescia queste opere d’arte saranno due e renderanno il progetto promosso dalla Fondazione Pontificia Gravissimum Educationis dello Stato Vaticano in collaborazione con il DAP e realizzato dal Comitato Giubileo Cultura Educazione con la fondamentale direzione artistica di Rampello & Partners, decisamente inedito rispetto quelli che si possono o potranno vedere fuori dagli istituti penitenziari di Milano, Venezia, Lecce, Palermo, Roma, Reggio Calabria e Napoli.\nOltre a quella che sarà installata nel panottico, infatti, ne sorgerà una seconda in Piazzale Arnaldo, che dialogherà in maniera diretta con quella allestita all’interno del carcere. A realizzarla sarà l’architetto Stefano Boeri che in questi giorni ha condiviso i propri pensieri sul progetto attraverso uno scritto inviato a chi sta lavorando, materialmente o istituzionalmente, alla realizzazione di questa opera d’arte. L’architetto milanese spiega come dal suo punto di vista “la parola speranza, in carcere, si chiama lavoro” e quindi come “una seria prospettiva di (re)inserimento nel mercato del lavoro e nella formazione professionale, siano per un detenuto tra le più convincenti ragioni per pensarsi fuori dalla condizione carceraria. Le uniche davvero capaci di offrire la speranza del ritorno ad una vita sociale che non sia solo un intervallo tra due periodi di detenzione”.\nDa questo ragionamento “condiviso con la direttrice del carcere” Francesca Paola Lucrezi nasce quindi l’idea di collocare nell’ottagono da cui si dipanano i corridoi delle celle, conosciuto come panottico, una prima porta dedicata alle opportunità di lavoro e formazione professionale per i detenuti. “Una porta aperta, con un’anta trasformata in una grande bacheca digitale che informi quotidianamente i detenuti sulle opportunità di formazione e lavoro offerte dalle aziende e dalle cooperative del territorio; dentro e fuori dal carcere, oggi e domani”.\nBoeri aggiunge come “se la “Porta della Speranza” a Canton Mombello porterà dunque nel cuore del carcere, insieme alle informazioni, il pulsare della generosità sociale della città, abbiamo pensato che la stessa porta dovesse aprirsi trovare anche nel cuore vivo della città, da dove arrivano le opportunità per un ritorno alla vita sociale”.\nDa questa riflessione parte quindi l’idea “condivisa con la sindaca di Brescia” Laura Castelletti di realizzare lo stesso modello di porta in Piazzale Arnaldo, luogo tra i più vivi della città e tra i principali spazi di socialità notturna, dove si costruirà “una porta aperta con un’anta a schermo che potrà ospitare insieme alle opportunità offerte ai detenuti anche le informazioni sulla vita carceraria: sul sovraffollamento delle celle, ma anche sul lavoro quotidiano straordinario del personale carcerario e del personale medico e sanitario, oltre che sull’assistenza fornita dalle cooperative sociali e sulle iniziative culturali e artistiche prodotte dai detenuti”.\nSi aprirà così in due luoghi vicini geograficamente, seppur così diversi, quest’opera d’arte formata da due porte. anche se “la porta della Speranza è una. Si apre in due luoghi diversi per ospitare in entrambi un doppio movimento: “dalla città verso il carcere e dal carcere verso la città” precisa Boeri che conclude la sua riflessione ricordando come grazie alle loro ante faranno “fluire informazioni, opportunità, progetti, occasioni, pensieri, sogni che, rispettando la regole del sistema detentivo, porteranno un contributo di speranza e consapevolezza nella casa circondariale di Canton Mombello e nella città nobile e generosa che la ospita”.",
    "author": "Manuel Colosio\nCorriere",
    "source": "Corriere della Sera",
    "published_date": "2026-01-25"
  },
  "https://ristretti.org/siena-artisti-dietro-le-sbarre-a-s-spirito-dal-teatro-una-finestra-sulla-liberta": {
    "title": "Siena. “Artisti dietro le sbarre” a S. Spirito. Dal teatro una finestra sulla libertà",
    "link": "https://ristretti.org/siena-artisti-dietro-le-sbarre-a-s-spirito-dal-teatro-una-finestra-sulla-liberta",
    "content": "di Angela Gorelllini\nLa Nazione, 25 gennaio 2026\nAlla casa circondariale di Siena sono arrivati gli attori di “Malinconico. Moderatamente felice”. Un momento di svago tra aneddoti, curiosità e l’esibizione dei “Cellamusica” con brani del loro cd. Al teatro della casa circondariale di Santo Spirito, sono arrivati gli attori di ‘Malinconico. Moderatamente felice’: Massimiliano Gallo, Greta Esposito, Eleonora Rella, Biagio Musella, Diego d’Elia e Manuel Mazia. Artisti in tournée, con sveglia all’alba e valigie sempre pronte, che hanno scelto di regalare una mattina di svago ai detenuti. Un gesto concreto: nessuna posa, solo presenza e tempo da dedicare ad altri. Il progetto “Artisti dietro le sbarre” del Cpia1 di Siena va avanti da più di dieci anni. Ha portato a Santo Spirito decine di nomi prestigiosi e, ogni volta, è successo qualcosa di indimenticabile. Anche stavolta.\nGli attori hanno raccontato lo spettacolo in scena ai Rinnovati in questo week-end - un’altra scelta azzeccatissima del direttore artistico dei Teatri di Siena, Vincenzo Bocciarelli - poi, dopo un po’ di aneddoti e curiosità, sono scesi dal palco e si sono seduti in platea. Hanno ascoltato la musica dei “Cellamusica” - agenti, volontari, detenuti - con i brani del primo cd uscito da pochi mesi (e disponibile nelle principali piattaforme di streaming), poesie, racconti.\nE parole dirette, di chi è arrivato in Italia sperando nel Paese visto in tv e si è ritrovato invece a sopravvivere di espedienti. Quasi tutti gli artisti avevano già messo piede in altri istituti, in particolare a Nisida per una serie tv. Erano consapevoli di dove fossero: negli sguardi, zero giudizi, ma la certezza che spesso la differenza tra stare dentro o fuori è fatta dalle opportunità. Un lavoro che arriva o non arriva, l’idea di fare l’attore, una poesia che apre una finestra.\nL’ora, come sempre, è passata veloce, le domande hanno viaggiato dal palco alle sedie e ritorno: curiosità sul lavoro dell’attore, dubbi, piccole confessioni. Qualcuno ha mostrato un errore come si mostra una cicatrice; qualcun altro ha letto una strofa scritta la notte. Le risate sono arrivate al momento giusto, a togliere rigidità. È stato il tipo di incontro che resta addosso come la temperatura, ché quando esci te ne accorgi.\n“Grazie, allora - dicono gli organizzatori - agli attori, per il sonno lasciato da parte e il tempo condiviso. Ai detenuti, per la fiducia. A chi, come il Cpia1, le educatrici del carcere e i Teatri di Siena, tiene aperto il passaggio tra dentro e fuori. Ci rivedremo: magari in platea ai Rinnovati, magari ancora qui. Con la stessa franchezza, qualche canzone in tasca e l’idea semplice di non perdere le opportunità quando passano”.",
    "author": "Angela Gorelllini\nLa Nazione",
    "source": "La Nazione",
    "published_date": "2026-01-25"
  },
  "https://ristretti.org/milano-al-filodrammatici-oltre-io-prima-me-dopo-racconta-il-carcere-e-la-rinascita": {
    "title": "Milano. Al Filodrammatici “Oltre. Io prima, me dopo” racconta il carcere e la rinascita",
    "link": "https://ristretti.org/milano-al-filodrammatici-oltre-io-prima-me-dopo-racconta-il-carcere-e-la-rinascita",
    "content": "tg24.sky.it, 25 gennaio 2026\nLunedì 26 gennaio alle 17 va in scena lo spettacolo di Marco Floris e Alessandro Corsi, nell’ambito dell’iniziativa di Mediobanca toDEI, dedicata alla diversità e all’inclusione. Sul palco, racconti in prosa alternati a poesie, portano lo spettatore nel mondo delle dipendenze e del carcere, in un percorso di dolore e rinascita. Un racconto di vita che intreccia poesia e prosa per affrontare il tema delle dipendenze, del carcere, della rinascita. Arriva lunedì 26 gennaio alle 17 al teatro dei Filodrammatici di Milano lo spettacolo “Oltre. Io prima, me dopo” tratto dall’omonimo libro (Mark Sirolf, BookaBook edizioni). Sul palco Marco Floris e Alessandro Corsi, che ha curato anche la regia.\n“Oltre. Io prima, me dopo” porta in scena l’esperienza realmente vissuta in carcere dal protagonista. La sua discesa agli inferi data dalla dipendenza dalla droga e culminata nell’arresto, ma allo stesso tempo gli scorci di umanità che anche l’esperienza in carcere può regalare e il ruolo degli affetti, che possono portare a vedere la luce, anche quando sembra non esserci via d’uscita. I brani in prosa (veri e propri racconti di vita vissuta) si alternano alle poesie dell’autore che riescono a restituire, attraverso i versi, la solitudine e il tempo lento del carcere, la disperazione ma anche la speranza, in un caleidoscopio di emozioni che avvolge lo spettatore e lo conduce dentro alla storia.\nLo spettacolo, promosso dall’associazione Coriandoli a Colori che si occupa di prevenzione del disagio giovanile, rientra nell’ambito del progetto di Mediobanca dedicato alla diversità e all’inclusione toDEI, dedicato quest’anno al tema dei Corpi. Il corpo inteso come “archivio dove la mente lascia tracce e le emozioni si manifestano”, ma che può essere anche un campo di “battaglia”, di fronte al quale le dipendenze “rappresentano tentativi di fuga, dal dolore dalla solitudine dal senso di non essere abbastanza”.",
    "author": null,
    "source": "Ristretti Orizzonti",
    "published_date": "2026-01-25"
  },
  "https://ristretti.org/elizabeth-anderson-e-la-giustizia-come-relazione-sociale": {
    "title": "Elizabeth Anderson e la giustizia come relazione sociale",
    "link": "https://ristretti.org/elizabeth-anderson-e-la-giustizia-come-relazione-sociale",
    "content": "di Vittorio Pelligra\nIl Sole 24 Ore, 25 gennaio 2026\nUna società giusta non è quella in cui tutti hanno la stessa dotazione di beni, bensì quella in cui nessuno è costretto a stare in una posizione di inferiorità civile, di dipendenza umiliante o di obbedienza forzata. Siamo portati a pensare alla giustizia sociale come ad una faccenda principalmente distributiva. Chi ha quanto, chi guadagna di più e chi di meno e come trasferire ricchezza, servizi, opportunità, in modo da rendere la distribuzione più egualitaria. Ma questa prospettiva quantitativa rischia di oscurare un punto decisivo. Le disuguaglianze economiche possono non essere ingiuste di per sé. Ma lo diventano quando strutturano rapporti di subordinazione tra le persone.\nÈ questa l’intuizione intorno alla quale si sviluppa l’idea di società giusta sviluppata da Elizabeth Anderson, filosofa dell’Università del Michigan e una delle voci più influenti e originali della filosofia politica contemporanea. Una società giusta, ci dice la Anderson, non è quella in cui tutti hanno la stessa dotazione di beni, bensì quella in cui nessuno è costretto a stare in una posizione di inferiorità civile, di dipendenza umiliante o di obbedienza forzata. Ecco perché la giustizia, in questa prospettiva, è prima di tutto una questione di relazioni.\nEgalitarismo relazionale - “La mia prospettiva - scrive la Anderson in The Imperative of Integration (Princeton University Press, 2010) - si concentra sulla giustizia come questione di relazioni tra le persone. Essa deriva i principi distributivi da una concezione di relazioni sociali giuste” (p. 6). Il criterio normativo centrale, quindi, di questo “egualitarismo relazionale” non è tanto quello dell’uguaglianza nei risultati, ma quello relativo all’abolizione di gerarchie sociali umilianti. Per la Anderson comprendere l’ingiustizia significa innanzitutto guardare al suo correlato relazionale: la gerarchia. È la gerarchia, infatti, che struttura una relazione di comando e obbedienza. Uno degli aspetti più rilevanti di questa prospettiva è la possibilità di riconoscere situazioni ingiuste anche laddove non ci sia una violazione formale di diritti. Una società può essere legalmente egualitaria e tuttavia produrre sistematicamente rapporti di deferenza, dipendenza e stigmatizzazione.\nLa critica al luck egalitarianism - È in questa chiave che va letta la critica che la Anderson muove al cosiddetto luck egalitarianism, l’approccio secondo cui la giustizia dovrebbe compensare solo gli svantaggi dovuti alla “sorte bruta”, lasciando invece gli individui responsabili delle conseguenze delle loro scelte. Nel suo saggio più citato, “What Is the Point of Equality?” (Ethics 109, pp. 287-337, 1999) la filosofa smonta questa impostazione sul piano morale e politico. Il problema, scrive, è che tale posizione rischia di trasformare la giustizia in una pratica di giudizio morale sulle persone.\n“L’ibrido di capitalismo e socialismo immaginato dall’egualitarismo della sorte riflette la visione meschina, sprezzante e provinciale di una società che rappresenta gerarchicamente la diversità umana, contrapponendo moralisticamente i responsabili e gli irresponsabili, gli innatamente superiori e gli innatamente inferiori, gli indipendenti e i dipendenti. Non offre alcun aiuto a coloro che etichettano come irresponsabili e offre un aiuto umiliante a coloro che etichettano come intrinsecamente inferiori. Ci offre la visione ristretta delle poor laws, in cui gli sfortunati pronunciano parole di supplica e sono costretti a sottomettersi ai giudizi morali umilianti dello Stato” (p. 308). Per stabilire chi merita aiuto, lo Stato (o la comunità) deve indagare le motivazioni, gli stili di vita, gli errori e le scelte “sbagliate”. Il risultato che ne deriva è una politica sociale che non emancipa, ma classifica, che non riconosce, ma valuta. In questo senso, la Anderson parla esplicitamente di “umiliazione” come categoria normativa centrale.\nMa il bersaglio principale della sua critica non è solo una teoria filosofica, ma un’intera grammatica politica molto diffusa anche nel dibattito pubblico. Su questo punto la posizione della Anderson è radicale. Una società che subordina i diritti sociali alla prova di “innocenza morale” mina alla radice l’idea stessa di uguaglianza civica. Per questo in The Imperative of Integration propone un criterio di giustizia alternativo: i cittadini hanno diritto a condizioni materiali sufficienti per poter partecipare come eguali alla vita sociale. E questa “sufficienza” ha un contenuto esplicitamente relazionale. “I cittadini hanno diritto a un livello di beni sufficiente a consentire loro di partecipare alla società su un piano di parità - scrive la filosofa - Tale diritto va oltre la semplice sussistenza. Comprende, ad esempio, il diritto a un reddito sufficiente per acquistare abiti adeguati che consentano di apparire in pubblico senza vergogna, secondo gli standard prevalenti di apparenza rispettabile. Comprende anche il diritto a determinate configurazioni di beni pubblici. Coloro che si muovono su una sedia a rotelle hanno diritto a un’infrastruttura di strade pubbliche, edifici e trasporti che soddisfi le loro esigenze, affinché non siano esclusi dalle opportunità di partecipare alla vita pubblica. Anche un accesso equo a funzionari pubblici capaci e disponibili rientra in questa categoria.\nIn secondo luogo, i cittadini hanno diritto a opportunità eque di sviluppare i propri talenti per competere per posizioni di autorità e lavori che paghino più del minimo a cui hanno diritto in base al primo principio. Un gruppo a cui vengono negate tali opportunità, sebbene i suoi membri abbiano il potenziale per ricoprire tali posizioni, è stato relegato a uno status inferiore, confinato a occupazioni umili e servili” (p.19). La ragione profonda dell’esigibilità di tali diritti non è tanto legata ad un’astratta uguaglianza di risultati o di possibilità. “Questi due tipi di rivendicazioni - continua la Anderson - sono necessari per superare le due dimensioni della segregazione: l’esclusione di un gruppo dal contatto con un altro e il contatto solo su basi di subordinazione” (p. 20). Non si tratta di possesso, ma di dignità pubblica.\nNon-dominazione: perché libertà ed eguaglianza stanno insieme - Il terzo pilastro della teoria di Anderson è la nozione di “non-dominazione”, che le consente di ricomporre una frattura spesso data per scontata: quella tra libertà ed eguaglianza. L’idea che più uguaglianza significhi meno libertà, sostiene la Anderson, nasce da una concezione riduttiva e semplicistica di entrambe. Riprendendo la tradizione repubblicana, Anderson definisce l’assenza di libertà come la condizione di soggezione alla volontà arbitraria di altri. “Essere non-liberi (unfree) vuol dire essere soggetti alla volontà arbitraria di qualcun altro” (The Imperative of Integration, 2010, p. 7). Ma questa è già una definizione relazionale fondata sul concetto di gerarchia. Essere dominati, in altri termini, significa stare in una posizione inferiore, dipendere dal permesso altrui, non poter dire di no senza conseguenze sproporzionate.\nPer questo la Anderson può affermare la tesi secondo cui “Da una prospettiva relazione, la disuguaglianza sociale e l’assenza di libertà di equivalgono e diventano la stessa cosa” (p. 8). Libertà ed eguaglianza non sono in tensione tra loro, ma co-implicate. Non c’è libertà dove c’è subordinazione strutturale e non c’è eguaglianza dove qualcuno può esercitare potere arbitrario senza dover rendere conto. La “non-dominazione”, quindi, richiede accountability, e l’accountability è un processo intrinsecamente interpersonale. Quando élite economiche o politiche sono isolate socialmente, possono ignorare gli effetti delle proprie decisioni perché non ci sarà nessuno che gli chiederà conto. Per questo l’eguaglianza non è solo un principio astratto, ma una pratica democratica di interazione.\nGiustizia come antidoto all’umiliazione - È qui che la prospettiva della Anderson ci aiuta ad illuminare il nostro presente. Gli esempi non mancano, anche nel contesto italiano. Si pensi ai meccanismi di condizionalità sempre più stringenti che accompagnano l’accesso alle misure di sostegno al reddito: obblighi burocratici opachi, controlli ripetuti, minacce di decadenza, narrazioni pubbliche che insinuano sistematicamente il sospetto dell’abuso da parte dei soliti “furbetti”. In questi casi, il problema non è soltanto l’adeguatezza economica del beneficio, ma la relazione istituzionale che si instaura tra chi eroga e chi riceve: una relazione asimmetrica, segnata dalla deferenza forzata, in cui il cittadino è trattato come potenziale colpevole prima ancora che come titolare di diritti.\nUna dinamica analoga attraversa ampie porzioni del lavoro povero e iper-flessibile. Lavoratori formalmente liberi, ma sostanzialmente ricattabili. Autonomi solo sulla carta, ma dipendenti da piattaforme, appalti o catene di subfornitura che possono revocare opportunità e reddito senza spiegazioni e senza responsabilità anche solo con un messaggio su Whatsapp. Qui la disuguaglianza non si esprime solo nei salari bassi o nella precarietà contrattuale, ma nella struttura di potere che rende impossibile di dire di “no” senza pagare un prezzo esorbitante. È precisamente questa impossibilità di stare “eye to eye” che, nella prospettiva della Anderson, trasforma una disuguaglianza economica in una relazione di dominio.\nMa la stessa logica emerge anche in ambiti che dovrebbero incarnare in modo esemplare l’eguaglianza civica. Si pensi alla sanità pubblica, dove l’universalismo formale convive sempre più spesso con liste d’attesa insostenibilmente lunghe e socialmente differenziate. Chi dispone di risorse economiche o relazionali può aggirare l’attesa; chi non le ha è costretto a rinviare o rinunciare. La disuguaglianza non riguarda solo l’esito della cura, ma la posizione in cui il cittadino viene collocato. Non come interlocutore titolare di un diritto, ma sog",
    "author": "Vittorio Pelligra\nIl Sole",
    "source": "Ristretti Orizzonti",
    "published_date": "2026-01-25"
  },
  "https://ristretti.org/agli-animali-manca-la-parola-e-noi-impariamo-ad-abbaiare": {
    "title": "Agli animali “manca la parola”. E noi impariamo ad abbaiare",
    "link": "https://ristretti.org/agli-animali-manca-la-parola-e-noi-impariamo-ad-abbaiare",
    "content": "di Pierangelo Sequeri\nAvvenire, 25 gennaio 2026\nGli manca “soltanto la parola”, si dice di una postura particolarmente intelligente o espressiva dei nostri amici a quattro zampe. In compenso, aumentano gli umani che, pur avendo l’uso della parola, imparano ad abbaiare. L’uso aggressivo della parola, grazie alla pervasività della competizione mediatica, che cerca la battuta a effetto a tutti i costi, è filtrato anche nella normalità dei rapporti sociali. Non importa il significato, importa l’abbaio. È una deriva che porta assuefazione. Il suo rapporto con l’ormai vistoso fenomeno dell’analfabetismo di ritorno, che insidia proprio i Paesi della fioritura dell’umanesimo nelle lettere e nelle arti, che hanno dato entusiasmo e anima anche alle invenzioni e alle scienze (è una favola per giovani marmotte secolarizzate, quella che racconta di un privilegio della cultura umanistica che mortifica la razionalità scientifica), è fuori discussione, ormai. Ma l’assuefazione all’uso della parola come arma e come armatura, che alza una barriera intorno a un ego che si rivela, al tempo stesso, prepotente e codardo, è anche l’anticamera di un’aggressività che passa facilmente all’azione. Una pace disarmata e disarmante, come chiede papa Leone, è decisa dall’abitudine alla parola corrispondente.\nIl mondo che deve essere governato, appassionato e insieme pacificato dalla parola - e non dall’urlo e dal ringhio - è diventato più complicato e più rozzo allo stesso tempo. La politica troppo spesso appare totalmente persa, a questo riguardo (ma anche dalle parti della leadership religiosa non si scherza). L’habitat sociale della parola umana, nel frattempo, si è riempito di formule prefabbricate (del genere “cotto e mangiato”, proprio come il cibo spazzatura), ossessivamente orientate a nutrire la competizione per il consumo, che gratifica l’ego. Il balletto dei like e degli hate speech, rozzo costume binario del “mi piace/non mi piace” che riassume una discorsività mancante, è perfettamente omologo con quello del codice informatico (0/1, acceso/spento). Questo codice, da spettatore dei giochi al Colosseo, funziona anche senza parole: come il pollice verso dell’imperatore romano, che segnala alla folla chi deve vivere e chi deve morire. La psiche adolescente è in presa diretta con questa semplificazione apparente della libertà senza intelligenza, che consente una via di fuga pulsionale dalla complessità altrimenti ingovernabile. E il suo impatto con la vita reale è mortale.\nLo dico ruvidamente e direttamente: la trasformazione della cattedra di italiano (e quella della lingua di ogni Paese, ovviamente) nell’esercizio spirituale e multilaterale delle potenze della parola è il luogo decisivo per la prevenzione della fragilità psichica che oggi eccita sistemicamente l’aggressività (e l’autolesionismo) adolescente. La sua versione vagamente estetizzante ha privato i giovani della formazione necessaria a rendere abitabile la comunità e felice la generazione del mondo.",
    "author": "Pierangelo Sequeri\nAvvenire",
    "source": "Avvenire",
    "published_date": "2026-01-25"
  },
  "https://ristretti.org/veltroni-essere-giovani-e-tremendo-scrivo-gialli-per-combattere-labitudine-alla-violenza": {
    "title": "Veltroni: “Essere giovani è tremendo. Scrivo gialli per combattere l’abitudine alla violenza”",
    "link": "https://ristretti.org/veltroni-essere-giovani-e-tremendo-scrivo-gialli-per-combattere-labitudine-alla-violenza",
    "content": "di Simonetta Sciandivasci\nCorriere della Sera, 25 gennaio 2026\nL’ex leader Pd torna in libreria con “Buonvino e l’omicidio dei ragazzi”: “La politica si occupi della disperata vitalità delle nuove generazioni”. Gli piace l’algoritmo, quello di Spotify. “Mi ha fatto scoprire gli Zen Circus”, dice, circondato da cd, dvd, ciak, premi, libri, qualche taccuino. Il salotto di Walter Veltroni, a Roma, quadrante posh, movimentato e apolitico del Salario, è uno studio diffuso. Al centro della libreria, un acquerello che lo ritrae salta agli occhi. Gli assomiglia ma non lo coglie. Accanto, il cofanetto dei film di Ettore Scola, “la persona a cui ho più voluto bene nella mia vita”, ha detto una volta, dieci anni fa. Difronte, il bozzetto del salone de La Famiglia di Scola, firmato da Scola medesimo.\nSotto, il bozzetto dell’Auditorium firmato da Renzo Piano, inaugurato quando Veltroni era sindaco di Roma, epoca mitica e mitizzata, forse l’unica in cui, pur essendo già accusato di sfrenato buonismo, mostrò alcune durezze, e si prese del “Veltroni come Stalin” dai tassisti. Era il 2007, un Occidente e quattro Italie fa.\nQui, della sua carriera politica chiusa tre lustri fa non c’è traccia. Da allora, una delle persone cui vuole più bene è il commissario Buonvino, affascinante protagonista della serie di romanzi gialli dissimili dal giallo, ambientati in un commissariato di Villa Borghese. Il sesto, in uscita il 27 gennaio, Buonvino e l’omicidio dei ragazzi, si chiama così perché racconta l’assassinio di Ludovica, sedici anni, impiccata dall’idrocronometro di Villa Borghese e anche perché racconta le violenze che riserviamo ai ragazzi, con le sociologie che li rendono capri espiatori, gli allarmismi che li soffocano, e i nostri sciatti egoismi. “È un libro contro l’idea che ognuno di noi sia più importante di chiunque altro”.\nVeltroni, cos’è un ragazzo?\n“Uno migliore di un adulto”.\nSempre?\n“Sempre. I grandi perdono curiosità, loro no”.\nLi descrive smarriti...\n“Soli. Ma nonostante questo, cito Pasolini, disperatamente vitali. Li vedo che cercano di stabilire forme di relazione mentre società taglia le reti”.\nLi vede, dove? Da dov’è che Veltroni guarda la realtà?\n“Dalle conversazioni con gli altri. Mi faccio sempre raccontare le vite di chi incontro e di chi vado a cercare. Ho parlato con madri di hihikomori, è un fenomeno che ho studiato a lungo e di cui si sa poco, le famiglie sono sole ad affrontarlo. Chi governa non si occupa di chi non vota, è un errore, questa è una generazione piena di idee e curiosità, e invece ci si ostina a rappresentarla come abulica e disinteressata”.\nConviene, no?\n“Certo. Il potere attuale non vuole più che vivano esperienze collettive, incasella la vita in una condizione di isolamento e solitudine, il dramma sociale del nostro tempo. Per Foucault la condizione essenziale di ogni sistema autoritario è la solitudine dei cittadini, e ci siamo, anche se ci sembra di vivere in un mondo di relazioni permanenti. La verità è che siamo distanti, le condizioni materiali ci spingono verso una bulimia di relazioni digitali che esilia la fisicità”.\nDi buono la GenZ si è liberata dall’ossessione per il sesso, lei lo sottolinea...\n“Traguardo notevole, una forma di normalità riacquisita”.\nLudovica non perdona a sua madre di averla mandata via quando il padre si è ammalato ed è morto...\n“Lo ha fatto per proteggerla. L’eccesso di protezione è una negazione dell’identità e delle possibilità dei figli. Siamo passati da padri che picchiavano i figli in via preventiva, come succedeva a un mio compagno di scuola che ogni giorno arrivava con i segni delle cinghiate sulla schiena anche quando non aveva fatto niente, a genitori che tengono lontani i figli dalla vita per risparmiargli il dolore. L’effetto è sempre lo stesso: comprimere e inibire il momento in cui devono spiccare il volo”.\nDi solito questi discorsi si concludono con: è colpa del ‘68...\n“Il ‘68 lo leggi se leggi gli anni 60, i Beatles, le minigonne, i Rolling Stones: quando tutto questo arriva nelle case dei ragazzi, li spinge a cambiare tutto, e li unisce in questo desiderio. C’è una bellissima scena del Dio nero e diavolo biondo di Rocha in cui c’è un personaggio che corre disperato nel Sertao, dicendo che diventerà mare: il ‘68 è stato qualcosa di simile, una conquista di ciò che prima non si aveva. E non ha colpe: i problemi sono iniziati quando la spinta istintiva e naturale al ruolo e all’autonomia, sono finiti imprigionati nelle ideologie che negli anni ‘70 portarono al terrorismo”.\nÈ stato deluso dalla sua giovinezza?\n“No”.\nE da cosa?\n“Trump. Mi aspettavo che avrebbe vinto e l’ho anche scritto, ma proprio il fatto che me lo aspettassi mi ha deluso: vuole dire che mi ero fatto l’idea che una grande società come quella americana potesse scegliere uno così. Mi dà speranza però oggi la meravigliosa reazione di Minneapolis e di tanta parte dell’America. Lì hanno capito i rischi che il mondo corre. Da noi solo silenzio”.\nPossiamo non dirci filoamericani?\n“Non so cosa significhi essere filo o antiamericano. Gli Usa sono stati un gigantesco laboratorio di libertà, culturale e civile. In questo momento non rappresentano più i valori occidentali, quindi deve farlo l’Europa”.\nDice che Buonvino ha a che fare con il peggio dell’essere umano. Che sarebbe?\n“La violenza. Sul piano della vivibilità di una società, la violenza, intesa anche in senso verbale e culturale, è devastante. Quando in una società prevale la violenza come forma di comportamento, l’esito è la guerra. Il Papa ha detto che la guerra è tornata di moda, una frase che dovrebbe far sobbalzare tutti. In Ucraina vivono sotto le bombe di Putin da 4 anni e Putin viene invitato a far parte del Board of Peace. È un mondo assurdo”.\nIrrazionale?\n“Non del tutto, temo”.\nBuonvino sembra più intellettuale che commissario...\n“È buono e generoso, viene dalla provincia, ha una grazia nei rapporti che ormai sembra una bestemmia eppure esiste e volevo raccontarla. Non volevo stare nel genere creando un personaggio sboccato”.\nÈ tutto molto poco noir...\n“Mi piace che una vicenda gialla si inserisca in un contesto di normalità, l’idea originaria di un commissariato a Villa Borghese nasce da qui: anche nel posto più estatico e sereno, irrompe la violenza. Non mi interessano i contesti già ruvidi, come se ce ne fossero di fisiologicamente destinati al male. La violenza deve rimanere l’anomalia contro la quale fa muro la grazia di un’umanità che ha dentro di sé codici di comunicazione e risoluzione dei conflitti fatti di parole, non di bastoni”.\nUsa la parola del momento...\n“Grazia? È un caso. Se vuole dico leggerezza, nel senso di Calvino, perché a me sembra tutto molto pesante”.\nL’intransigenza è pesante?\n“No. È un atteggiamento morale prima che politico. È il contrario dell’indifferenza. Oggi è intransigente chi accoglie, chi usa in modo ponderato le parole”.\nLe manca il politicamente corretto?\n“Ci dev’essere uno spazio tra il recinto del pol corr e la volgarità cinica. Mi ha sempre lasciato perplesso la cancel culture: per me non si può cancellare la storia”.\nCoerenza è intransigenza?\n“Sì. Quando si parla di coerenza bisogna pensare ai grandi fiumi della storia, perché la società cambia, ed è legittimo accompagnarla, ma l’asse portante della propria esperienza umana deve corrispondere a una coerenza”.\nPerché la protagonista del suo romanzo è una ragazza?\n“Volevo un personaggio che non nasconde il conflitto. E i maschi lo fanno”.\nLei è femminista?\n“No, un uomo non può esserlo. Quelli che dicono di esserlo, per me, mentono. Ma tra il non essere femminista e non avere coscienza della spettacolare differenza delle donne, ce ne corre. E questa consapevolezza la ho. Il femminismo mi ha cambiato lo sguardo”.\nBuonvino assume il caso di Ludovica e dice: me ne occuperò come fosse mia figlia. Le contesto il vizio italiano di occuparci degli altri solo se li sentiamo familiari...\n“Ma lui per mestiere si occupa degli altri. Su di lei proietta il suo bisogno di paternità, è vero, ma vuole risarcirla perché la sua morte lo indigna”.\nQual è l’ultimo no che ha detto? A parte a chi le chiede interviste politiche...\n“Ne dico pochi. Mi imbarazza dire di no”.\nLa imbarazza parlare del suo privato?\n“Ho imparato a farlo quindi no, ma sono di una generazione che faticava a raccontarsi”.\nE aveva ragione?\n“No, forse no. È sempre giusto raccontare”\nParlo della sua vita...\n“Beh, l’ho raccontata molto. L’ho raccontata scoprendola. Il primo che non ha fatto i conti con la mia vita sono stato io, ho cominciato a farli quando mi sono nate le figlie e quando ho scritto il libro su mio padre, Ciao: sono entrato in una zona di ricerca che per tutelare prima mia madre e poi me stesso non avevo percorso. Ciò di cui più mi dolgo è non aver fatto a lei tutte le domande che oggi sento che avrei dovuto farle. Se posso dare un consiglio a figli e nipoti è di torturare genitori e nonni e farsi raccontare le loro vite. Solo così si sentiranno interi”.\nOra è nonno. Com’è?\n“Come tutti i nonni ho perso la testa. C’è un misto di tenerezza e senso di limite del tempo che rende questa relazione con una creatura che sta per scoprire il mondo del tutto speciale”.\nChe ragazzo era Veltroni?\n“Uno che amava giocare e immaginare e leggeva Calvino e Cassola”.\nNon Marx?\n“Quello dopo. Neanche troppo dopo”.\nFelice o infelice?\n“Checché ne dica la memoria, la penso come Paul Nizan: “Avevo vent’ anni e non permetterò a nessuno di dire che questa è la più bella età della vita”. In fondo, proprio di questo parla il libro”.",
    "author": "Simonetta Sciandivasci\nCorriere",
    "source": "Corriere della Sera",
    "published_date": "2026-01-25"
  },
  "https://ristretti.org/migranti-cpr-in-albania-lappalto-da-18-milioni-per-lalloggio-dei-poliziotti-nel-resort-a-5-stelle": {
    "title": "Migranti. Cpr in Albania, l’appalto da 18 milioni per l’alloggio dei poliziotti nel resort a 5 stelle",
    "link": "https://ristretti.org/migranti-cpr-in-albania-lappalto-da-18-milioni-per-lalloggio-dei-poliziotti-nel-resort-a-5-stelle",
    "content": "di Marika Ikonomu\nIl Domani, 25 gennaio 2026\nUn ulteriore spreco di risorse pubbliche tolte a sanità, lavoro e istruzione, per le opposizioni. Ma il ministro difende la scelta di continuare a tenere in piedi il Cpr di Gjadër semi vuoto: “Devono stare nelle nelle stamberghe?”. A vincere il contratto, senza gara, il Rafaelo Resort, già al centro di polemiche. Nuova spesa, nuovo appalto, vecchio servizio per i centri per migranti costruiti dall’Italia in Albania e rimasti semi vuoti. Il “Rafaelo Resort” si è confermata essere la struttura in cui far alloggiare le forze dell’ordine impegnate nel Cpr di Gjadër, voluto dal protocollo in materia migratoria siglato nel 2023 dalla presidente del Consiglio Giorgia Meloni e dall’omologo Edi Rama.\nUn resort a cinque stelle, su cui si erano già alzate diverse critiche: l’opulenza della vita nell’hotel, la vicinanza del proprietario con il partito socialista del premier albanese e, non da ultimo, la differenza di trattamento tra polizia, carabinieri e penitenziaria. Perché gli agenti penitenziari non dormono in un albergo a cinque stelle ma nei container del centro di Gjadër.\nOra, scrive LaPresse, il governo ha messo altri 18 milioni di euro per rinnovare il contratto con il resort per altri due anni. L’ennesima spesa che si aggiunge agli oltre 80 milioni (di cui 74 con affidamenti diretti) per la costruzione dei centri, agli oltre 134 per la gestione affidata a Medihospes, e 130 euro lordi al giorno in più rispetto allo stipendio per la polizia penitenziaria, che gestisce il carcere mai entrato in funzione. E ad altri costi non pubblici. La mancanza di trasparenza rende difficile capire l’esborso totale fino a oggi di denaro pubblico per l’intera operazione. Non è escluso che possa aver raggiunto un miliardo di euro.\nLa notizia ha fatto di nuovo scattare le opposizioni, per cui si tratta dell’”ennesimo schiaffo al buonsenso”, ha detto Matteo Orfini (Pd), “milioni di euro sprecati ogni mese”, per il collega dem Matteo Mauri. Contro lo spreco di soldi tolti a sanità, istruzione e politiche del lavoro si è scagliato anche il leader del Movimento 5 stelle Giuseppe Conte, ricordando come l’inattività dei centri in Albania “mortifica anche la professionalità delle forze dell’ordine”. “Il modello Albania non funziona per la sicurezza ma regala vacanze a cinque stelle sulla pelle dei contribuenti italiani”, ha commentato invece il leader di Italia Viva, Matteo Renzi, mentre per il segretario di +Europa, Riccardo Magi, è un investimento per “un inutile e sadico esperimento”, “una vera e propria beffa”, oltre a “un danno erariale”.\nSullo spreco di risorse pubbliche è intervenuto anche Azione, con Carlo Calenda che però si è mostrata favorevole ai Cpr in Italia “per detenere gli immigrati irregolari che delinquono in attesa di rimpatrio”, senza sapere però che alla base della detenzione in queste strutture non c’è un reato, ma solo il fatto di non possedere documenti validi.\nCome accade dall’inizio dell’intesa, il governo continua a difendere in tutti i modi il “progetto Albania”, nonostante le poche presenze e la quasi totale impossibilità di eseguire i rimpatri direttamente da Tirana. È però una scommessa politica su cui si è puntato tutto e per questo il ministro dell’Interno Matteo Piantedosi è intervenuto, a margine del forum internazionale del Turismo, a Milano, chiedendo se qualcuno pensa che “i nostri agenti all’estero in missione” debbano “stare nelle stamberghe”.\n“Non si tratta di un cinque stelle come in Italia”, si è difeso il ministro, parlando del resort che in un’inchiesta di una trasmissione albanese veniva descritto dagli stessi agenti italiani come un luogo con “sauna, bagnoturco, Jacuzzi, palestra”. Il costo, ha aggiunto, si aggira sugli 80 euro a notte. L’importo concordato nel contratto è di 83 euro, escluse tassazioni, per l’alloggio in camere singole, con ristorazione e servizi connessi per il personale delle forze di polizia in servizio nei centri. In tutto si stima un importo massimo per due anni di 18,1 milioni, tasse escluse. La consultazione preliminare di mercato era iniziata a giugno e si è conclusa a dicembre, quando è stato aggiudicato l’appalto. Anche questo senza una gara pubblica e le sue garanzie. L’aggiudicazione definitiva è stata quindi firmata lo scorso dicembre nuovamente da Rafaelo Resort, l’unica ad aver presentato un’offerta. Pare dunque che la Xenia spa, nonostante avesse manifestato l’interesse, non abbia inviato nessuna offerta.\nL’unica speranza del governo è che si apra un’altra possibilità per i centri con l’entrata in vigore del nuovo Patto Ue per le migrazioni e l’asilo a giugno. In un’Europa che si è fatta sempre più fortezza e respinge, le norme vanno senza dubbio in una direzione di diminuzione delle garanzie, accelerazione dei tempi delle procedure e maggiore detenzione. Per questo Piantedosi lo ritiene “un investimento” e “una discussione provinciale miope quella che si focalizza sul presunto costo” per l’alloggio degli agenti.\nPer lui un investimento, per le organizzazioni della società civile, come ActionAid, le azioni messe in campo dal governo, insieme all’Europa, rispondono a un preciso modello di società, aveva scritto nel suo ultimo rapporto sui centri: “Se un giorno di privazione della libertà personale fuori dai confini europei costasse un solo euro, potremmo ritenerci soddisfatti? I costi umani e di civiltà giuridica dell’operazione rendono insostenibile qualsiasi spesa”.",
    "author": "Marika Ikonomu\nIl Domani",
    "source": "Il Domani",
    "published_date": "2026-01-25"
  },
  "https://ristretti.org/gran-bretagna-palestine-action-lultimo-detenuto-in-sciopero-della-fame-rischia-la-morte": {
    "title": "Gran Bretagna. Palestine Action, l’ultimo detenuto in sciopero della fame rischia la morte",
    "link": "https://ristretti.org/gran-bretagna-palestine-action-lultimo-detenuto-in-sciopero-della-fame-rischia-la-morte",
    "content": "di Leonardo Clausi\nIl Manifesto, 25 gennaio 2026\nL’aveva annunciato venerdì che ieri avrebbe iniziato lo sciopero della sete. E ieri ha puntualmente messo il suo proposito in atto. Potrebbe avere davanti solo altre poche ore di vita, Muhammad Umer Khalid - il ventiduenne di Manchester in custodia cautelare nel carcere di Wormwood Scrubs - anche per via della rara forma di distrofia muscolare di cui soffre. Proprio per questa sua condizione, aveva ricominciato lo sciopero della fame due settimane fa. Vuole un incontro con rappresentanti del governo che lo tengono da oltre un anno senza processo per far parte di un’organizzazione terroristica - tale è considerata Palestine Action, il gruppo nonviolento di attivisti che ha imbrattato un paio di aerei da guerra nella Base Raf di Brize Norton e fatto irruzione nella sede della Elbit Systems Uk, industria militare israeliana che rifornisce l’esercito britannico.\n“L’unica cosa che sembra avere un impatto, sia positivo che negativo, è un’azione drastica”, ha detto ad Al Jazeera dal carcere. “Lo sciopero riflette la gravità di questa detenzione. Stare in questa prigione non è vivere. Le nostre vite sono state messe in pausa. Il mondo gira, e noi in una stanza di cemento. Questo sciopero riflette la gravità delle mie richieste”. Che sono il rilascio immediato su cauzione; la fine della censura in carcere - gli trattengono posta, telefonate e libri, gli negano il diritto di visita; ma soprattutto un’inchiesta sul presunto coinvolgimento britannico nelle operazioni militari israeliane a Gaza e la pubblicazione di filmati di sorveglianza dei voli spia della Royal Air Force (Raf) che sorvolarono Gaza il primo aprile 2024, quando degli operatori umanitari britannici furono uccisi in un attacco israeliano. Il che farebbe del governo britannico diretto complice del crimine di guerra perpetrato a Gaza. Una mozione presentata da Jeremy Corbyn per l’apertura di un’inchiesta sulla vicenda è stata respinta dal parlamento l’anno scorso.\nKhalid è l’ultimo detenuto del gruppo di attivisti di Pa ancora in sciopero della fame nelle britanniche galere e che hanno iniziato la protesta lo scorso novembre per la loro detenzione in attesa di processo denominata Prisoners for Palestine. Gli altri sette - Qesser Zuhrah, Amu Gib, Heba Muraisi, Jon Cink, Teuta Hoxha, Kamran Ahmed e Lewie Chiaramello - hanno ricominciato a nutrirsi dopo la decisione del governo di non assegnare un contratto da due miliardi di sterline alla Elbit Systems Uk.\nLa ministra degli esteri Yvette Cooper ha fatto di Palestine Action un’equivalente di Hamas, Isis e al Qaeda. L’allora ministra dell’interno aveva bandito il gruppo come terroristico lo scorso luglio, interpretando in chiave repressiva i sensi della legge sul terrorismo del 2000 e innescando i circa tremila arresti di manifestanti solidali con il gruppo di attivisti, in un mix di anticostituzionalità, repressione preventiva, lo sconvolgimento autoritario dell’equilibrio fra sicurezza e libertà e repressione di Stato.\nAi sensi degli articoli 11 e 12 del Terrorism Act 2000, l’appartenenza a un’organizzazione vietata diventa un reato penale punibile fino a dieci anni di reclusione. Il divieto trasforma la rete, la solidarietà, l’espressione pubblica di fedeltà in terrorismo. Un uso decisamente politico del diritto in chiave di deterrenza che mette a tacere un’organizzazione che - come Pa - lotta contro la saldatura l’alleanza imperialista Uk-Israele, la violenza razzista inflitta ai palestinesi, e il colossale mercimonio dell’industria bellica. Contro la messa al bando di Palestine Action è stato fatto appello. La sentenza è attesa a giorni.",
    "author": "Leonardo Clausi\nIl Manifesto",
    "source": "Il Manifesto",
    "published_date": "2026-01-25"
  },
  "https://ristretti.org/russia-la-storia-di-roman-arrestato-per-un-cartello-di-pace-e-morto-in-carcere": {
    "title": "Russia. La storia di Roman, arrestato per un cartello di pace e morto in carcere",
    "link": "https://ristretti.org/russia-la-storia-di-roman-arrestato-per-un-cartello-di-pace-e-morto-in-carcere",
    "content": "di Raffaella Chiodo Karpinsky\nAvvenire, 25 gennaio 2026\nIl dissidente che aveva chiesto la fine della guerra in Ucraina è morto in cella: a scoprirlo, solo un anno dopo, una sua follower che gli aveva scritto una lettera di solidarietà. Tornata indietro. Roman Tjurin aveva 55 anni e viveva a Omsk, in Siberia. Faceva post come tanti di noi contro la guerra. Il suo ultimo post nel 2023 riportava che in tutto il paese si svolgevano picchetti solitari con un unico comune appello: la fine della guerra tra Russia e Ucraina. Accompagnava il post una fotografia che ritrae in ginocchio Dmitrij Skurikhin con un cartello con scritto: “Chiedo perdono Ucraina”. Per questo Dmitrij è stato prima multato e poi arrestato e condannato a 1 anno e mezzo di carcere.\nRoman è rimasto in carcere per due anni e l’avvocato ha dichiarato che anche lì era molto attivo e stava scrivendo un libro. In questo gennaio 2026 si è saputo che Roman è morto l’anno scorso. Si è saputo soltanto grazie al fatto che una donna sensibile di nome Anastasia che gli scriveva lettere di solidarietà e supporto ha ricevuto in dietro la lettera che gli aveva spedito con la seguente comunicazione: “Restituiamo la busta sigillata indirizzata a Roman Vladimirovich Tyurin. R.V. Tyurin è morto il 17 febbraio 2025”. È passato un intero anno per sapere un’altra vita spenta in carcere nel silenzio e nel buio col quale il regime cerca di soffocare e nascondere le voci di chi si oppone alla guerra. Sta anche a noi restituirgli la luce anche da qui. Affinché la sua protesta pacifica e pacifista non sia stata invano e inascoltata. Non deve essere sepolta anche dall’indifferenza di chi in Europa afferma di essere contro la guerra.",
    "author": "Raffaella Chiodo Karpinsky\nAvvenire",
    "source": "Avvenire",
    "published_date": "2026-01-25"
  },
  "https://ristretti.org/lunica-amnistia-e-quella-che-lo-stato-concede-tutti-giorni-a-se-stesso": {
    "title": "L’unica amnistia è quella che lo Stato concede tutti giorni a se stesso",
    "link": "https://ristretti.org/lunica-amnistia-e-quella-che-lo-stato-concede-tutti-giorni-a-se-stesso",
    "content": "di Tonino D’Angelo\nL’Unità, 24 gennaio 2026\nHo un figlio che si chiama Francesco. Da quasi sei anni si trova in un reparto psichiatrico del carcere di Reggio Emilia che, senza offesa per nessuno, potrei chiamare ancora OPG. Perché, anche se formalmente non esistono più, nella realtà quotidiana stiamo tornando a quel modello: un luogo di custodia più che di cura. Parlo non solo come padre, ma anche come uomo delle istituzioni. Per quarant’anni ho diretto un servizio per le dipendenze patologiche e sono stato responsabile della sanità penitenziaria. Dico una cosa che può suonare provocatoria ma non lo è: il giubileo c’è già. C’è un’amnistia, c’è un indulto, ma di natura diversa da quella che appare nelle leggi. È un giubileo istituzionale, un’autoassoluzione generalizzata che le istituzioni concedono a sé stesse.\nOgni volta che denunciamo violazioni delle norme, delle sentenze, dei diritti fondamentali e nulla cambia, si compie un atto implicito di amnistia: chi governa e chi gestisce si perdona da solo. È come se vivessimo in una continua sospensione della responsabilità. Ecco perché non voglio più amnistie o indulti solo per i detenuti: voglio un’amnistia sociale e istituzionale, un cambiamento culturale in cui lo Stato si assuma la propria parte di colpa. Perché quando un ministro come Nordio lancia proclami temerari sulla giustizia o sull’ergastolo, crea un grave scompiglio istituzionale e distoglie lo sguardo dai problemi reali: le carceri che esplodono, la salute mentale abbandonata, la dignità delle persone dimenticate.\nOggi stiamo chiedendo una liberazione anticipata speciale, ma anche e soprattutto la chiusura definitiva di questo sistema che riproduce vecchi manicomi giudiziari sotto nuovi nomi. Non esiste più l’OPG, ma si sta costruendo un “ospedale psichiatrico giudiziario diffuso”, che rinchiude e segrega chi avrebbe invece bisogno di essere curato. Io stesso sono coordinatore del gruppo “Salute mentale nelle carceri” della Consulta regionale dell’Emilia-Romagna, e con Rita, Sergio ed Elisabetta stiamo cercando strade comuni per superare questo sistema. In questo, Nessuno tocchi Caino rappresenta una voce insostituibile: non solo denuncia le ingiustizie, ma costruisce rapporti, ricuce legami, difende la dignità umana. Eppure, fuori, qualcuno la deride o la criminalizza, come se parlare con “l’altro lato” fosse tradimento. Ma chi opera nel rispetto dei bisogni della popolazione carceraria - e delle loro famiglie - non si piega a logiche di comodo: compie un atto di civiltà.\nLe famiglie dei detenuti meritano parole di verità. Ogni settimana compiono un pellegrinaggio silenzioso verso il “santuario del carcere”. Sono famiglie incarcerate anch’esse, che vivono la pena attraverso l’attesa, la vergogna, la fatica, e spesso senza alcun sostegno. E quasi sempre sono donne: madri, sorelle, mogli, figlie, spesso sole, invisibili sia alle istituzioni sia agli enti locali. Nessuno pensa a loro, ma sono loro a portare il peso più doloroso e duraturo di questa condizione. Il carcere non finisce ai cancelli: continua nelle case, negli sguardi, nei silenzi.\nC’è una parola che sento spesso risuonare nelle sale colloqui, a voce alta o bassa, ma sempre sincera: pietà. Una parola antica, quasi dimenticata, ma essenziale. La pietà è ciò che manca alla nostra società, che si è fatta dura, selettiva, impaurita. Eppure, senza pietà, non c’è cura possibile. Non c’è comunità. Perché nessuno deve essere escluso dalle cure, neppure chi ha sbagliato o chi ha sofferto. Il carcere fa parte del territorio, della comunità cittadina, e deve ritrovare un ruolo umano e sociale. Credo che anche le vittime, nel loro intimo, chiedano pietà.\nPerché quando trasformiamo le vittime in simboli di una giustizia sommaria, generiamo altre vittime, altri carnefici. La giustizia senza compassione diventa vendetta, e la vendetta è l’opposto della civiltà.\nServe una rivoluzione gentile, che metta al centro l’empatia, la misericordia e la riconciliazione. Papa Francesco ce lo ha ricordato con forza: il giubileo non è solo un rito religioso, ma un tempo per riaprire le porte del cuore. Mio figlio, che in carcere si fa chiamare “Barabbas”, mi ha detto una frase che non dimenticherò: “Hanno salvato Barabba per condannare un innocente.” Da quel pensiero ho capito quanto ancora dobbiamo imparare sul perdono, sulla dignità e sulla libertà. E allora sogno un futuro senza nemici, dove la fraternità non è utopia ma scelta civile. Ecco, credo che questa sia la strada. Capire, tutti insieme, che questa non è una battaglia di pochi, ma la battaglia di un Paese intero che vuole ritrovare sé stesso, la propria pietà e la propria dignità.",
    "author": null,
    "source": "Ristretti Orizzonti",
    "published_date": "2026-01-24"
  },
  "https://ristretti.org/ragazzi-state-in-guardia-il-carcere-non-e-mare-fuori-ci-aiutino-gli-influencer": {
    "title": "“Ragazzi, state in guardia: il carcere non è Mare Fuori; ci aiutino gli influencer”",
    "link": "https://ristretti.org/ragazzi-state-in-guardia-il-carcere-non-e-mare-fuori-ci-aiutino-gli-influencer",
    "content": "di Maria Chiara Aulisio\nIl Mattino, 24 gennaio 2026\nL’appello di Paola Brunese, presidente del Tribunale per i minori: Geolier o un calciatore i profili più giusti per lanciare messaggi positivi. “Dobbiamo raggiungere i ragazzi”. Paola Brunese, presidente del Tribunale per i minori, ha un solo grande obiettivo: allontanare i giovani dal mondo della violenza e della criminalità.\nOperazione complessa….\n“Molto complessa”.\nQuindi?\n“Serve un’altra strada”.\nChe cosa intende precisamente?\n“Lo spiego subito. Fermo restando l’importanza assoluta dell’educazione, del senso del rispetto, della responsabilità dei genitori, insieme con i controlli, indispensabili, non mi pare si stiano facendo grandi passi in avanti. Almeno nell’immediato i risultati sperati non si vedono”.\nLa prima cosa che ha detto è stata: “dobbiamo raggiungere i ragazzi”...\n“È quello su cui sto riflettendo da tempo. Finché continuiamo a parlare tra di noi, a ragionare e ad analizzare il fenomeno della devianza minorile sui giornali, in televisione, in contesti dove tutti sanno già tutto e dove, in buona sostanza, siamo anche d’accordo, non si va da nessuna parte: restano purtroppo ottime manifestazioni di eloquio e nulla più”.\nIl rischio è quello di perdere di vista l’obiettivo...\n“Rischio altissimo che non possiamo permetterci di correre. I ragazzi devono diventare protagonisti consapevoli di ciò che fanno e soprattutto di quello che rischiano”.\nDice che non lo sanno?\n“No, non lo sanno. O almeno non lo sanno tutti, men che meno i più piccoli, quelli che si avvicinano al mondo della criminalità per la prima volta. Uso un’espressione che può apparire forte, lasciatemela passare: li dobbiamo spaventare”.\nAddirittura?\n“Certo, nel giusto modo ovviamente, che vuol dire raccontare loro la verità. L’opinione comune è che il minore fa quello che gli pare tanto resta impunito, ma ancor più grave è che a crederlo siano anche molti genitori. Oggi più che mai è diventato indispensabile fare passare un messaggio diverso, o meglio: un messaggio corretto, ma dobbiamo usare il linguaggio adatto”.\nQuale?\n“Il loro”.\nDifficile da intercettare...\n“Se pensiamo di farlo noi è quasi impossibile. Non ci ascolteranno mai, senza contare che non abbiamo accesso ai loro canali”.\nDi quali canali parla?\n“TikTok, Instagram, YouTube, i social in generale, quelli attraverso i quali si muove il mondo dei giovani. Passa tutto da lì, se riusciamo a intercettare i profili giusti potremmo anche pensare di farcela”.\nHa già un’idea?\n“In realtà sì. Ci vuole un influencer: per i minori, soprattutto quelli più fragili, può davvero diventare un punto di riferimento non mediato, capace di orientare comportamenti e scelte senza i filtri critici di noi adulti. In altre parole: serve qualcuno che - attraverso il loro linguaggio - sia in grado di spiegare un po’ di cose”.\nVa detto che negli ultimi anni gli influencer sono diventati un vero e proprio modello di riferimento.\n“Ne sono convinta, ecco perché ritengo che sia arrivato il momento di coinvolgerli in questa battaglia contro la criminalità minorile”\nQualche nome?\n“Francamente non saprei. Ammetto di non essere troppo aggiornata sui personaggi più popolari. Mi viene in mente Geolier, è un rapper ma per molti aspetti può anche essere considerato un influencer visto il grande seguito che ha”.\nEsiste un mondo di celebrità “digitali” capaci di orientare gusti, consumi e preferenze di milioni di giovani. Bisogna puntare a quelli...\n“Certo. Credo che anche un calciatore potrebbe andare bene. Ripeto: dobbiamo utilizzare personaggi credibili nei quali i ragazzi si riconoscano”.\nFacciamo conto che Geolier offra la sua disponibilità. Che cosa dovrebbe dire ai giovani?\n“La verità, quella che in troppi ancora ignorano. I minori, lo dicevo prima, quando sbagliano pagano. Se provano a uccidere qualcuno, pagano con il carcere che - attenzione - non è “Mare fuori”. Reati gravi a carico di ignoti ormai non ce ne sono più”.\nQuindi li arrestate...\n“Certo che li arrestiamo. E vi assicuro che con gli attuali mezzi a disposizione degli inquirenti - dai sistemi di videosorveglianza che consentono di ricostruire ogni istante dell’azione violenta all’analisi dei cellulari dai quali tiriamo fuori tutto - è quasi impossibile che riescano a farla franca”.\nDiceva che il carcere non è “Mare fuori”...\n“Non lo è, non è una fiction: è realtà. La detenzione rappresenta senza dubbio un percorso di recupero. La sua funzione principale è educativa e rieducativa, in linea con la Costituzione e con la giustizia minorile, ciò non toglie che il cammino è faticoso”.\nE questo probabilmente non è ben chiaro...\n“Temo proprio di no. Ecco perché ho pensato a un influencer che, toccando le corde dei più giovani, possa spiegare a che cosa si va incontro quando si commette un reato violento e come funziona la vita se finisci privato della tua libertà”.\nUn “cammino faticoso”...\n“Faticoso e doloroso. Lontano dalle mamme, alle quali sono tutti affezionatissimi, lontano dalle fidanzate, senza più alcun tipo di vita relazionale, oltre a tutti gli agi ai quali erano abituati”.\nIl carcere d’altronde non è un albergo...\n“Certo che no. Ci si alza molto presto la mattina, prevede una serie di mansioni da svolgere, a cominciare dalle pulizie, e poi lo studio, l’impegno per imparare un mestiere in grado di garantire, una volta fuori, un futuro nella legalità e nel rispetto delle regole. Qualcuno - e non possiamo essere noi - deve provare a spiegare tutto ciò. E deve farlo nel giusto modo. Chi ha voglia di provarci si faccia avanti, noi siamo qui, insieme possiamo farcela”.",
    "author": "Maria Chiara Aulisio\nIl Mattino",
    "source": "Il Mattino",
    "published_date": "2026-01-24"
  },
  "https://ristretti.org/negli-ipm-gli-equilibri-sono-turbati-dagli-immigrati-lo-studio-del-ministero-degli-esteri": {
    "title": "“Negli Ipm gli equilibri sono turbati dagli immigrati”. Lo studio del Ministero degli Esteri",
    "link": "https://ristretti.org/negli-ipm-gli-equilibri-sono-turbati-dagli-immigrati-lo-studio-del-ministero-degli-esteri",
    "content": "di Fabio Amendolara\nLa Verità, 24 gennaio 2026\nUno straniero di fede musulmana ogni 115 residenti in Italia è attualmente detenuto in un carcere italiano. Il dato è contenuto nell’ultima relazione sull’amministrazione della giustizia del Guardasigilli Carlo Nordio. “I ristretti provenienti dai Paesi di religione musulmana”, ricostruisce il ministero della Giustizia, “sono 13.814” su un totale di 63.198 detenuti. E basta confrontare il dato con le statistiche ufficiali per ottenere il risultato. I residenti stranieri di fede musulmana sono circa 1,6 milioni (dato rilevato dalla Fondazione Ismu, iniziative e studi sulla multietnicità). Il rapporto è questo: 13.814 detenuti su 1.600.000 residenti. In termini percentuali significa lo 0,86 per cento. I praticanti, sui 13.814, sono 7.477.\nE c’è un altro dato che viene segnalato: in 36 “svolgono la funzione di imam, conducendo la preghiera all’interno dei penitenziari”. E ottenendo, anche, a quanto pare, dei risultati: al 30 settembre 2025 risultano convertiti all’islam 37 detenuti. Dentro questo perimetro numerico si innesta l’analisi sul rischio di radicalizzazione violenta di matrice jihadista. Al 30 settembre 2025 (data dell’ultima rilevazione) i detenuti inseriti nei livelli di osservazione dei nuclei specializzati della Polizia penitenziaria sono 194.\nLa ripartizione è chirurgica. E presenta tre livelli di attenzione. Il primo, che considera un rischio “alto”: 65 sono detenuti per reati connessi al terrorismo internazionale o di particolare interesse per atteggiamenti che rilevano forme di proselitismo, radicalizzazione o reclutamento. Il secondo (rischio medio): 61 sono coloro i quali, all’interno del penitenziario, hanno posto in essere più atteggiamenti che fanno presupporre una vicinanza all’ideologia jihadista. Il terzo (basso): 68 sono i casi in cui le notizie raccolte negli istituti di pena risultano generiche e, proprio per questo, richiedono un ulteriore approfondimento.\nC’è, quindi, una stratificazione di profili, livelli, segnali. Tutto viene osservato, catalogato e distinto. Ed è sempre l’analisi a indicare che il problema non sia solo religioso o ideologico, ma sempre più spesso ambientale. Emerge con chiarezza soprattutto negli istituti penali minorili. Dove si registra un afflusso crescente di ragazzi provenienti da altri contesti territoriali, con una prevalenza di utenza straniera, in netto aumento negli ultimi mesi.\nDentro questo flusso convivono due componenti. Da un lato immigrati di seconda generazione, spesso provenienti da quartieri periferici delle città del Nord. I cosiddetti maranza. Dall’altro minori non accompagnati, senza fissa dimora e privi di riferimenti in Italia. Due mondi diversi, compressi nello stesso spazio ristretto. Il risultato è descritto senza giri di parole: “un inevitabile turbamento degli equilibri interni agli Ipm”.\nUna convivenza resa difficile tra detenuti appartenenti a differenti culture e tra detenuti e personale di polizia penitenziaria. La componente culturale, insomma, è una delle cause che contribuiscono a rendere complessa la costruzione di un clima relazionale positivo. Gli effetti sono concreti: eventi critici frequenti, conflitti tra gruppi di diversa appartenenza culturale, azioni violente, auto ed etero-dirette, danni a beni e strutture dell’amministrazione penitenziaria. Un’analisi sulla quale converge anche l’ultimo studio (pubblicato nel 2025 da Ministero degli Affari esteri, The Siracusa International Institute e Next wawe) sulle “traiettorie minorili e i nuovi modelli per le politiche della sicurezza di prevenzione e contrasto al terrorismo e alla radicalizzazione”.\nL’ambiente carcerario, offrendo “opportunità di contatto con altri detenuti radicalizzati”, si legge nel rapporto, “può creare o amplificare le condizioni conduttive alla radicalizzazione e quindi divenire vettore della stessa”. È qui che il ruolo degli imam, delle conversioni e delle dinamiche interne agli istituti di pena diventa un tema sensibile. Non è una questione ideologica, ma di sicurezza.",
    "author": "Fabio Amendolara\nLa Verità",
    "source": "Ristretti Orizzonti",
    "published_date": "2026-01-24"
  },
  "https://ristretti.org/larte-di-sollevare-dubbi-perche-la-costituzione-ha-bisogno-di-giudici-che-non-chinano-il-capo": {
    "title": "L’arte di sollevare dubbi: perché la Costituzione ha bisogno di giudici che non chinano il capo",
    "link": "https://ristretti.org/larte-di-sollevare-dubbi-perche-la-costituzione-ha-bisogno-di-giudici-che-non-chinano-il-capo",
    "content": "di Michele Passione*\nIl Dubbio, 24 gennaio 2026\nMentre infuria la tempesta attorno al referendum costituzionale, con manifesti alle stazioni e slogan à la carte, cene in famiglia e tra amici, divisioni tra progressisti che stanno a destra e conservatori dall’altra, presi come siamo dal far finta di essere sani, tra velleità polari di un matto e la sua personale morale e un’Europa che non esiste, accade che qualcuno cali la maschera, disvelando una certa idea della giurisdizione che dice più del caso concreto. Così, sul Giornale del 19 gennaio, viene messo in croce un bravo giudice, appartenente alla “corrente delle toghe rosse”, che avrebbe il torto di aver intentato “ricorsi contro le leggi del governo”.\nGiusto quattro secoli indietro, il cronista richiama Pascal: “La giustizia è ciò che è stabilito: e così tutte le nostre leggi da tempo stabilite saranno necessariamente tenute per giuste senza essere esaminate, dato che esse sono stabilite”, trasformando il giudice fiorentino nel vasaio di Siracide, che forma a suo piacimento l’argilla.\nInvece, siccome “è proprio nel momento puntuale del giudizio che il giudice si assume una responsabilità specifica, prendendo posizione”, giacché “chi giudica, dunque, è anche giudicato, per la responsabilità che inevitabilmente si assume” (Lo Giudice… nomen omen), non viene qui in discussione il diritto di criticare una decisione che non si condivide, quanto piuttosto la critica che si appunta sul metodo.\nNon so dire se il calcolo del cronista sia giusto o sbagliato, ma so per certo, coltivando la stessa ossessione costituzionale, che interpellare la Corte è molto più onesto e trasparente che violentare il testo, poiché “l’esegesi conforme non è il letto di Procuste, dove l’interprete possa seviziare a piacimento la littera legis” (Manes) e “per quanto i significati normativi di una disposizione possano essere adeguati alla Costituzione, l’opera di adeguamento non può essere condotta sino al punto di leggere nella disposizione quel che non c’è anche quando la Costituzione vorrebbe che ci fosse” (Luciani); piaccia o meno al governo di turno.\nDel resto, basta leggere le ultime relazioni annuali dei Presidenti della Corte per verificare l’invito ai giudici comuni a sollevare questioni, dovendosi al contrario denunciare una flessione sul punto che ha tante cause: il dubbio è faticoso, necessita di studio, tempo, una costante verifica dei precedenti e di ciò che non torna. Molto più semplice adeguarsi, ed è blasfemo non condividere quanto vien dal governo (ormai, quasi sempre, con decreto legge).\nCalamandrei, invece. È appena passato il settantesimo anniversario di un incontro storico dell’avvocato antifascista a Milano con gli studenti, universitari e medi, durante il quale chiamò in causa l’articolo 3, che al cronista del Giornale proprio non piace, contestando al magistrato che “quando non sa bene a quale articolo della Costituzione appellarsi dice che la legge viola i principi di uguaglianza e ragionevolezza, ma quasi sempre va a sbattere”.\nRicordiamolo allora, quel che disse Calamandrei, perché non si perda nei miasmi nostrani: “La nostra Costituzione è in parte una realtà, ma in parte è ancora un programma, un ideale, una speranza, un impegno, un lavoro da compiere”. Ed ancora, “una polemica contro il passato, contro il passato recente, contro il regime caduto da cui è venuto fuori il nuovo regime… ma c’è una parte della nostra Costituzione che è una polemica contro il presente, contro la Società presente”. E, indovinate, è grazie all’art. 3, comma 2, Cost., “attraverso questo strumento di legalità” che “la Costituzione apre le vie verso l’avvenire”.\nMa siccome perché la Costituzione si muova “bisogna rimetterci dentro il combustibile, l’impegno, lo spirito, la volontà di mantenere queste promesse, la propria responsabilità”, forse è meglio non dannarsi; hai visto mai si corra il rischio di “intasare di ricorsi la Consulta”. Ma siccome non basta, ecco che il bravo giornalista se la prende anche con altra giudice, “anche lei di Md”, rea di aver invitato il collega a un convegno sulle questioni di legittimità costituzionali”, e anche lei “autore (autrice, suvvia!) di un ricorso (respinto) alla Corte costituzionale”. Per la precisione; anche gli avvocati hanno invitato quel bravo giudice, e il convegno si chiamava “le strade per andare a Corte”. Chi avesse voglia, lo ritrova online.",
    "author": "Michele Passione",
    "source": "Il Dubbio",
    "published_date": "2026-01-24"
  },
  "https://ristretti.org/sicurezza-sondaggio-ipsos-gli-italiani-si-sentono-meno-tranquilli-paure-su-giovani-e-immigrati": {
    "title": "Sicurezza, sondaggio Ipsos: gli italiani si sentono meno tranquilli, paure su giovani e immigrati",
    "link": "https://ristretti.org/sicurezza-sondaggio-ipsos-gli-italiani-si-sentono-meno-tranquilli-paure-su-giovani-e-immigrati",
    "content": "di Nando Pagnoncelli\nCorriere della Sera, 24 gennaio 2026\nIl tema della sicurezza è centrale nella formazione delle opinioni degli elettori. Negli ultimi mesi, questo problema è tornato al centro del dibattito. Da un lato, le forze di governo stanno predisponendo il cosiddetto pacchetto sicurezza (non il primo di questa legislatura), dall’altro lato, anche l’opposizione ha dato risalto a questo aspetto sul finire dello scorso anno, in particolare su sollecitazione dei sindaci di area, esposti alle difficoltà emergenti e alle richieste dei cittadini. L’attenzione per questo problema tende a crescere. Certo, le dimensioni della preoccupazione sono spesso dettate dagli eventi di cronaca.\nIn questi giorni diversi episodi hanno dominato le cronache, tra gli altri due in particolare: l’assassinio di Aba, studente ucciso in una scuola a La Spezia, e l’ennesimo, efferato femminicidio, quello di Federica Torzullo ad Anguillara Sabazia. Ma la preoccupazione dei cittadini sembra indicare una crescita strutturale, frutto di un clima generale piuttosto che di singoli episodi. I nostri dati infatti mostrano un incremento importante dell’attenzione al problema: nel 2019 era citato, a livello nazionale, dal 22% degli italiani, mentre oggi è al 33%. E che sia un tema sensibile è evidenziato dal fatto che anche a livello dell’esperienza diretta, di quello che succede dove si vive, le citazioni passano dal 20 al 29%. Insomma, non sembra solo una percezione generale, ma un problema concreto.\nLe differenze sociali - La percezione di sicurezza personale tende a scendere: se 10 anni fa il 60% degli italiani si sentiva almeno in parte sicuro nella propria zona, oggi il dato scende al 52%. Con una netta frattura per condizione economica: chi ha una condizione agiata si sente decisamente più sicuro della media, mentre le condizioni basse e medio basse sono sensibilmente meno sicure. Ed è oramai prevalente l’idea che ci troviamo in condizioni di minor tranquillità nella vita quotidiana: rispetto, ad esempio, agli ultimi tre anni, il 46% ritiene che le condizioni di sicurezza siano diminuite. Percezione piuttosto condivisa in tutti gli strati sociali, anche se, ancora una volta, con alcune differenze apprezzabili: tra chi è in condizioni economiche elevate si sente meno sicuro il 40% dei nostri intervistati, dato che sale sino al 63% tra chi ha una situazione di disagio economico.\nLa situazione diffusa di insicurezza viene attribuita a tre fenomeni principali: in primo luogo al crescere dei comportamenti violenti nelle fasce giovanili (55%), percezione esacerbata probabilmente dai fatti più recenti cui accennavamo. È interessante sottolineare come tra i più giovani questa percezione sia decisamente più ridotta (lo pensa solo il 39%), dato che fa riflettere su una sorta di frattura (e difficoltà di relazione) generazionale. Al secondo posto troviamo il tema dell’immigrazione irregolare e non controllata che contribuisce al crescere degli episodi di criminalità (44%), un dato che tende ad aumentare nell’elettorato di centrodestra (è al 67% tra gli elettori di FdI) e a contrarsi nell’opposizione (fino al minimo del 20% tra chi vota Pd). Al terzo posto, assai distanziata, c’è la percezione di una crescita delle sacche di marginalità e povertà che favoriscono fenomeni di devianza (27%). Dato che si massimizza nelle opposizioni ma anche tra chi vota Forza Italia.\nI compiti - Ma chi deve difendere i cittadini da questi rischi? Le risposte vedono allo stesso livello le responsabilità del governo (36%) che dovrebbe strutturare meglio l’operato delle forze dell’ordine e della magistratura (36%) cui sarebbe richiesto di applicare al meglio le leggi per garantire la certezza della pena. Seguono, in termini di responsabilità, le forze dell’ordine (28%), cui si chiede una maggiore presenza sul territorio, e il Parlamento (26%), al quale si richiedono leggi più severe ed efficaci. Vi sono naturalmente differenze in queste opinioni, in particolare in relazione alle prime due citazioni: le responsabilità del governo sono enfatizzate dalle opposizioni (62% tra gli elettori Pd), quelle della magistratura tra gli elettori delle forze di governo (57% tra gli elettori di FdI).\nGli interventi - Infine, tra le proposte del pacchetto sicurezza quelle ritenute più utili a fronteggiare il problema sono l’inasprimento delle pene per furti e scippi (44% la valuta una proposta efficace), l’aumento dei divieti per il porto di armi bianche (41%) e il potenziamento delle strutture di trattenimento per cittadini stranieri senza regolare permesso di soggiorno ed espulsioni facilitate dopo il secondo ordine di allontanamento emesso del questore (39%). Tuttavia, si registra una quota non trascurabile di scettici (dal 30% al 41% a seconda dei provvedimenti) e di persone che dichiarano di non essere in grado di esprimere un’opinione in proposito (da 25% al 31%).\nIn sostanza il tema della sicurezza è oramai centrale nel dibattito politico e nella percezione degli elettori: nello scenario socioeconomico di fine anno, qualche settimana fa, evidenziavamo come oramai fosse al terzo posto tra le preoccupazioni degli italiani, con la crescita consistente di cui si è detto. Sembra una preoccupazione strutturale, non determinata solamente dai fatti di cronaca, ma anche dal clima di inquietudine diffusa che determina atteggiamenti di ripiegamento difensivo. C’è perciò un’attesa diffusa di interventi. Si tratterà di capire se, alla luce anche di una crescita di sensibilità sul tema tra le opposizioni, si riuscirà ad arrivare a scelte condivise, o se prevarrà, anche in questo caso, la polemica politica. Cosa probabile, con l’avvicinarsi delle elezioni.",
    "author": "Nando Pagnoncelli\nCorriere",
    "source": "Corriere della Sera",
    "published_date": "2026-01-24"
  },
  "https://ristretti.org/contro-il-nuovo-decreto-sicurezza": {
    "title": "Contro il nuovo decreto sicurezza",
    "link": "https://ristretti.org/contro-il-nuovo-decreto-sicurezza",
    "content": "Voci di dentro, 24 gennaio 2026\nDi emergenza in emergenza, il Governo continua la rottura della solidarietà sociale e l’attacco ai principi della Costituzione nata all’indomani della vittoria sul nazifascismo. Il nuovo decreto sicurezza annunciato pochi giorni fa porta a compimento un processo contro chi non è omologato al pensiero “unico”, contro minorenni, attivisti, autori di reati comuni, stranieri, immigrati, “illegali”, poveri. In una parola è il razzismo che continua a essere iniettato nella società dove si viene colpiti non più per aver commesso un reato, ma per quello che si è, in base alla propria condizione personale, alla propria identità e ciò in pieno contrasto con il principio di uguaglianza che esclude ogni forma di discriminazione (del resto già venuta meno con la legge n. 94 del 2009 che aveva introdotto il reato di ingresso clandestino).\nEcco dunque, dopo le misure contro i blocchi ed i picchetti contenuti nel precedente pacchetto, questo nuovo decreto sicurezza (che non ha nulla a che vedere con la sicurezza) che prevede, tra le altre cose, l’inasprimento delle pene senza rispettare il principio di proporzionalità mentre le carceri sono sempre più luoghi di abusi e di torture fisiche e psicologiche, e poi ancora l’allargamento delle zone rosse e del Daspo urbano, lo scudo penale per la polizia, il cosiddetto “fermo di prevenzione”.\nTutte misure indegne, pensate per costruire nemici e avviare una società criminogena fondata sul controllo. Perché solo a questo servono le ventilate perquisizioni straordinarie e i fermi di polizia fino a dodici ore, senza alcuna disposizione da parte dell’autorità giudiziaria, per coloro che sono sospettati di costituire pericolo, come avvenne negli anni del terrorismo e per un periodo limitato e ancora prima al tempo dell’Ovra nell’Italia fascista dal 1927 al 1943 e nella Repubblica Sociale Italiana dal 1943 al 1945.\nTutte misure volte a realizzare una società fondata sulla paura con la trasformazione dei cittadini in uomini fedeli, ciechi, obbedienti, sotto censura. Non è cosa da poco quanto accaduto qualche giorno fa quando si è venuto a sapere che il Dap aveva sospeso per sei mesi dal servizio e dallo stipendio un agente di polizia penitenziaria del carcere Lorusso e Cutugno di Torino per aver rilasciato un’intervista (col volto coperto e la voce alterata) apparsa sul Tg5 in cui denunciava le difficili condizioni di lavoro in carcere. Esecrabile poi che la direzione del Tg5 abbia dato al Dap il video originale dove appariva il volto dell’agente. Altro che libertà di parola e di informazione. Contro ogni regola deontologica. E verso un ulteriore passo nel controllo dei media e nella deresponsabilizzazione dei cittadini. Di emergenza in emergenza, di decreto in decreto contro ogni regola democratica, verso la fine dello Stato costituzionale di diritto.",
    "author": null,
    "source": "Ristretti Orizzonti",
    "published_date": "2026-01-24"
  },
  "https://ristretti.org/la-bufala-di-report-sui-magistrati-spiati": {
    "title": "La bufala di Report sui magistrati spiati",
    "link": "https://ristretti.org/la-bufala-di-report-sui-magistrati-spiati",
    "content": "di Ermes Antonucci\nIl Foglio, 24 gennaio 2026\nL’esperto Dezzani: “Nei computer delle toghe è installato un comune software che permette manutenzione e aggiornamento da remoto, e che è usato da tutte le organizzazioni, sia nel privato sia nella Pubblica amministrazione”. Ma quale spionaggio di magistrati da parte del governo. Il software che secondo Report sarebbe stato installato nel 2019 sui computer dei magistrati e che permetterebbe di spiare tutta la loro attività si chiama Ecm (Endpoint Configuration Manager), è prodotto da Microsoft, e in realtà “è un’applicazione che permette di fare manutenzione, aggiornamento, gestione e catalogazione dei dati nei computer da remoto e viene usata da tutte le organizzazioni, sia nel privato sia nella Pubblica amministrazione”. Lo spiega al Foglio Giuseppe Dezzani, consulente informatico di numerosissime procure d’Italia.\nSecondo l’anticipazione dell’inchiesta di Report, dal 2019 i tecnici del Dipartimento per l’innovazione tecnologica del ministero della Giustizia hanno installato il software su tutti i circa 40 mila dispositivi presenti negli uffici giudiziari italiani e il programma consentirebbe “di introdursi nei computer dei magistrati, senza chiederne il permesso o lasciare traccia”. “Accuse surreali”, ha replicato il ministro Carlo Nordio, spiegando che “le funzioni di controllo remoto non mai state attivate” e “in ogni caso, il loro eventuale uso necessiterebbe di una richiesta dell’utente e di una sua conferma esplicita”.\nA prescindere dal consenso dell’utente interessato (in questo caso il magistrato), come spiega Dezzani “ogni attività svolta dai tecnici da remoto viene tracciata in un file log del computer e il Garante della privacy ha stabilito che gli amministratori di rete sono obbligati a conservare per 180 giorni questi file di log”. Insomma, “si è di fronte a un software lecito, ma il cui uso può diventare illecito. Gridare quindi allo spionaggio dei magistrati per il solo utilizzo di questo software è come affermare che, poiché l’Arma dei Carabinieri fornisce la pistola ai suoi agenti, allora tutti i carabinieri sono degli assassini”, rimarca Dezzani.\nOvviamente, aggiunge l’esperto, “va verificato se il ministero della Giustizia ha svolto tutte le attività di controllo sulle società alle quali viene appaltata la gestione delle infrastrutture informatiche degli uffici giudiziari, e quindi la previsione di protocolli di sicurezza adeguati che permettano di intercettare l’eventuale uso illecito del software e risalire al responsabile, tramite il tracciamento registrato dai file log”.\nPer il momento, la procura di Roma ha fatto sapere in una nota di aver aperto già nei mesi scorsi un fascicolo a modello 45, ossia senza indagati o ipotesi di reato, e che “dagli accertamenti svolti, a quanto si apprende, non sono emersi profili penalmente rilevanti rispetto al rischio di vulnerabilità informatica del sistema”. Se l’allarme di Report risulta infondato, resta invece più che mai attuale per Dezzani il tema dell’arretratezza del sistema giudiziario sul fronte della sicurezza: “Molti tribunali hanno server in cui non c’è protezione, non c’è il cambio password e i fascicoli possono essere visionati anche da altri magistrati e dalla polizia giudiziaria”.",
    "author": "Ermes Antonucci\nIl Foglio",
    "source": "Il Foglio",
    "published_date": "2026-01-24"
  },
  "https://ristretti.org/lite-sulla-legge-anti-stupri-i-dubbi-dei-magistrati-si-mortificano-le-vittime": {
    "title": "Lite sulla legge anti-stupri. I dubbi dei magistrati: “Si mortificano le vittime”",
    "link": "https://ristretti.org/lite-sulla-legge-anti-stupri-i-dubbi-dei-magistrati-si-mortificano-le-vittime",
    "content": "di Irene Famà e Francesco Malfetano\nLa Stampa, 24 gennaio 2026\nDal testo senza la parola “consenso” alle pene ridotte, scontro Lega-Pd sulla paternità delle modifiche. L’ex pm esperto di codice rosso: “Questione culturale, non semantica”. Che l’intesa tra Giorgia Meloni ed Elly Schlein fosse saltata, in fondo, era già palese dallo stop imposto al Senato alla prima versione del Ddl Stupri. Il nuovo testo presentato dalla presidente della Commissione giustizia a Palazzo Madama Giulia Bongiorno - leghista e avvocata stimata dalla premier - ha però evidenziato la frattura.\nI margini di collaborazione tra maggioranza e opposizione paiono infatti ridotti al lumicino, anche se resta aperta la finestra degli emendamenti e in FdI c’è chi non esclude qualche modifica. “Il testo è ragionevole e condiviso con la premier - precisano fonti di rilievo a via della Scrofa - ma se serve intervenire per evitare strumentalizzazioni ci rifletteremo”. Ad esempio, con un intervento che riequilibri in qualche modo nel testo l’uso delle parola “consenso” e “dissenso”. “Ma sarebbe un intervento lessicale - concludono - la sostanza è corretta”.\nArrivarci, però, è tutt’altra storia. Anche perché se Forza Italia si tiene alla larga dal caos politico in cui si è trasformata la misura (con il solo Enrico Costa intervenuto per difendere la maggioranza da “attacchi strumentali”), la Lega anche ieri ha proseguito ad alzare la tensione sul testo. A farlo, riprendendo le parole di Bongiorno al Corriere, è il capogruppo al Senato Massimiliano Romeo: “La rimodulazione delle pene è stata fatta su richiesta del Pd. Sono venute fuori delle polemiche, ma riportiamo le cose alla realtà” scandisce, per quanto riguarda la Lega “siamo assolutamente pronti ad intervenire per aumentare” le pene “in sede emendativa”.\nLettura che però ha scatenato la reazione dem che parla di “mistificazione. Il Pd ha sempre chiesto di mantenere ferma la proposta uscita dalla Camera, punto. Solo dietro le insistenze della presidente e della maggioranza ha dato la sua disponibilità a valutare eventuali modifiche, tra cui l’introduzione di una fattispecie base. La proposta è poi stata scritta dalla presidente senza alcuna previa intesa con nessuno” ricostruisce Alfredo Bazoli, capogruppo dem in commissione Giustizia del Senato. Dura la replica di Elly Schlein: “La proposta Bongiorno sul Ddl stupri fa un passo indietro, cancella il “consenso” e lo sostituisce con il “dissenso”, mette più peso sulle spalle delle donne e delle vittime dentro i processi, un arretramento anche rispetto alla giurisprudenza consolidata della Corte di Cassazione e della Corte Europea dei Diritti dell’Uomo, chiedo a Giorgia Meloni di non farsi dare la linea dal patriarcato”.\nDubbi anche tra i magistrati. Francesco Menditto, procuratore a Tivoli ora in pensione, tra i massimi esperti di codice rosso e violenza di genere, riflette: “La differenza tra consenso e dissenso non è solo semantica, ma culturale. È una scelta di campo, che riguarda cosa si intende per violenza sessuale”. Il magistrato prosegue: “Per la Cassazione da tempo c’è il reato in assenza di consenso. Magistratura, avvocatura e professori universitari si sono già confrontati ritenendo, con ampia condivisione, che con assenza di consenso non vi è alcuna inversione dell’onere della prova e l’imputato si può difendere, come avviene oggi”.\nIl consenso è il presupposto dell’atto sessuale e qualunque parola “si aggiunge renderà più complesso accertare la verità imporrà alla Cassazione di cambiare la sua giurisprudenza sul consenso, scoraggiando le donne a denunciare”. Una reazione ordinaria delle vittime, prosegue il magistrato, “è restare immobilizzata. Ecco perché occorre sottolineare che con l’assenza di consenso è reato”. Menditto ricorda anche “la Corte europea dei diritti umani che dal 2003 ripete che la violenza sessuale dev’essere sanzionata e che il miglior modo per assicurare alle donne i propri diritti di autodeterminazione è una legge fondata sull’assenza del consenso. Comunque qualunque sia la scelta su un tema così importante per uomini e donne servirebbe l’unanimità come per il femminicidio”.\nAd essere perplesso anche il presidente del Tribunale di Milano Fabio Roia che sottolinea come la proposta di modifica esprima “un’arretratezza sul piano della vera volontà di combattere il fenomeno della violenza sessuale e in qualche modo tende ancora a mortificare il ruolo della vittima”. Esperto nel contrasto alla violenza di genere (e per questo nel 2018 aveva ricevuto l’Ambrogino d’Oro), aveva salutato come una “grande forma di conquista sociale, giuridica e giudiziaria” l’introduzione del concetto di “consenso libero ed attuale” nella precedente formulazione del testo. Questa, invece, “da un punto di vista tecnico è una soluzione molto pasticciata”.",
    "author": "Irene Famà",
    "source": "La Stampa",
    "published_date": "2026-01-24"
  },
  "https://ristretti.org/ddl-stupri-il-dissenso-stravolge-lorientamento-della-cassazione": {
    "title": "“Ddl Stupri, il ‘dissenso’ stravolge l’orientamento della Cassazione”",
    "link": "https://ristretti.org/ddl-stupri-il-dissenso-stravolge-lorientamento-della-cassazione",
    "content": "di Eleonora Martini\nIl Manifesto, 24 gennaio 2026\n“La proposta della Lega è un arretramento sull’attuale orientamento giurisprudenziale, già basato sul “consenso libero e attuale” della Convenzione di Istanbul”. L’associazione D.i.Re. (Donne in rete contro la violenza) è stata tra le prime ad alzare la voce contro la proposta di riformulazione del ddl Violenza sessuale avanzata dalla senatrice leghista Giulia Bongiorno, relatrice del provvedimento, che aggiunge una nuova fattispecie di reato nell’articolo 609-bis c.p.. Oltre all’attuale formulazione dello stupro, quella commessa mediante violenza, minaccia o abuso di autorità, e punita con il carcere dai 6 ai 12 anni - che rimane -, la proposta prevede un nuovo reato, considerato meno grave, che si configura sulla volontà contraria all’atto sessuale. In sostanza, che guarda al “dissenso” anziché al “consenso”, contemplato invece nel testo approvato all’unanimità alla Camera, in prima lettura. Ne parliamo con l’avvocata della Rete D.i.Re.\nAvvocata Elena Biaggioni, cosa pensa della proposta della senatrice Bongiorno?\nTutto il male possibile, perché è un arretramento rispetto all’attuale orientamento giurisprudenziale. Attualmente infatti tutta la giurisprudenza della Cassazione - senza alcun contrasto interpretativo - è già perfettamente allineata con le disposizioni della Convenzione di Istanbul sul modello del “consenso libero e attuale”. Lo stesso rapporto del Grevio (Group of Experts on Action against Violence against Women and Domestic Violence, organo del Consiglio d’Europa, ndr) pubblicato a dicembre, lo dice chiaramente quando parla dell’Italia. Ora, nei processi, questo orientamento è legge, di fatto. Cambiando invece il 609-bis del codice penale, necessariamente si dovrà creare una nuova interpretazione giurisprudenziale. Che sarà per forza diversa, in quanto la Cassazione dovrà sostituire al “consenso” il concetto del “dissenso”.\nSecondo Bongiorno, nella sua proposta conta la volontà della donna. Tanto è vero, dice l’avvocata leghista, che è stato introdotto anche il reato di “freezing” che si compie quando la vittima non manifesta la propria volontà in quanto bloccata dalla paura. Assicura la senatrice che in questo caso si presume automaticamente il dissenso. Come a dire: consenso o dissenso, sempre di volontà della donna, si parla. Non è così?\nNo. Se si parla di “volontà” e non di “consenso”, significa che per provare il reato devo provare la volontà contraria. Faccio un esempio: casa nostra. Affinché si configuri il reato di una persona che si introduce in casa - sia con la violenza, con l’effrazione, con l’inganno o solo perché la porta è aperta - non si cerca di capire se io, padrone di casa, ho detto esplicitamente “no”. Di base, a casa mia non può entrare nessuno a meno che non abbia suonato il campanello, chiesto permesso e io lo abbia invitato ad entrare espressamente. È tutta un’altra cosa, soprattutto nella fase delle indagini e del processo. C’è un’enorme differenza tra raccogliere le prove sull’intrusione o raccogliere le prove del mio “no”.\nPer questo qualcuno temeva, nel primo testo del ddl, l’inversione dell’onere della prova. È sbagliato?\nÈ una mistificazione bella e buona: la parola della donna o della vittima, in questo tipo di reati, ha valore ma non è l’unica prova. Si valutano tutta una serie di circostanze di contorno. Non è l’imputato che deve provare di aver chiesto permesso, è il Pubblico ministero che deve raccogliere le prove.\nMentre così c’è il rischio di una vittimizzazione secondaria?\nSì, il focus è su quel dire “no” invece che sull’azione di chi ha commesso il fatto. E questo rischia tra l’altro di aprire tutta una serie di alibi, tipo “non ho capito”, “il no non era abbastanza forte” o “abbastanza chiaro”, ecc.\nLei dunque non aveva alcun dubbio sulla formulazione del reato basata sul “consenso libero e attuale”?\nNon ne sentivo una grande esigenza ma se si fosse riusciti a scrivere la fattispecie secondo la Convenzione di Istanbul ne sarei stata contenta. D’altronde in molti Paesi europei è così: Spagna, Francia, Svezia, Belgio, Finlandia, Grecia, Croazia, Irlanda, Lussemburgo e molti altri. Non capisco tutto l’allarme suscitato dal testo licenziato alla Camera: se quella formulazione avesse intasato i tribunali dalle denunce delle donne, avrei anche capito. Ma sappiamo che lo stupro è tra i reati meno denunciati e che il tasso di condanna è particolarmente basso. Secondo l’Istat la metà dei casi di denuncia per violenza sessuale viene archiviato subito. E solo un quarto delle denunce arriva a condanna. Non c’è alcun allarme di processi ingiusti, di incarcerazioni o di denunce di massa.\nQuindi meglio a questo punto lasciare la legge così com’è?\nMolto meglio. Sarà piuttosto il caso di cominciare a fare un po’ di cultura.\nIl ministro Salvini chiede di aumentare le pene...\nLe nostre sono tra le pene più alte a livello europeo. A noi non interessa assolutamente la pena. Sicuramente non è la legge penale a far diminuire la violenza sessuale.\nIdem per quella sul femminicidio?\nAnche quella non era una mia priorità ma in quel caso il tema è ancora più ampio. La legge sul femminicidio, al di là di ogni demagogia da un lato e dall’altro, credo che abbia il pregio di guidare lo sguardo e di contribuire a considerare un disvalore il possesso e il controllo sulla donna. Anche così si fa cultura.",
    "author": "Eleonora Martini\nIl Manifesto",
    "source": "Il Manifesto",
    "published_date": "2026-01-24"
  },
  "https://ristretti.org/stupri-riforma-scomoda-ecco-perche-bongiorno-non-ha-tradito-nessuno": {
    "title": "Stupri, riforma scomoda: ecco perché Bongiorno non ha tradito nessuno",
    "link": "https://ristretti.org/stupri-riforma-scomoda-ecco-perche-bongiorno-non-ha-tradito-nessuno",
    "content": "di Tiziana Maiolo\nIl Dubbio, 24 gennaio 2026\nLa proposta prova a tenere insieme diritti delle donne e garanzie dell’indagato. Punire la violenza è doveroso, ma senza trasformare il processo in un atto di fede. Tenere insieme la tutela dei diritti delle donne e le garanzie per l’indagato nei reati di violenza sessuale sarebbe un mezzo miracolo, e Giulia Bongiorno, presidente della commissione giustizia del Senato, a quanto pare ci è riuscita. Non è secondario il fatto che alla stesura della modifica dell’articolo 609-bis del codice penale abbia lavorato una senatrice che è non solo avvocato penalista, ma spesso parte civile nella difesa di donne violentate o molestate. Un’esponente politica che nessuno potrà mai accusare di scarsa sensibilità nei confronti delle vittime di atti sessuali contro la libertà e la volontà della donna. Pure è stata accusata di “tradimento” solo perché ha saputo mettere le proprie capacità giuridiche al servizio del necessario cambiamento di una norma mal scritta e pericolosa che era stata approvata all’unanimità alla Camera.\nSia chiaro che la riforma dell’articolo del codice penale che penalizza la violenza sessuale è importante e indispensabile per ampliare le ipotesi oltre quelle di minaccia o costrizione. Occorre sia sanzionato ogni atto sessuale che si manifesti contro la volontà del partner. È quanto ha stabilito la Convenzione di Istanbul del 2014, cui hanno aderito già diversi Paesi europei, che definisce il consenso quale “libera manifestazione della volontà della persona”. Se la riforma verrà approvata, saremo in presenza di una vera svolta culturale, la seconda dopo quella del 1996, che collocava nel codice penale la violenza sessuale tra i reati contro la persona e non più contro la morale, come previsto nel codice Rocco del fascismo.\nQuesto nuovo orizzonte stabilirà il fatto che non solo in presenza di minaccia fisica o costrizione si avrà violenza, ma anche ogni volta in cui la donna (o la persona) manifesterà dissenso, comunicando il proprio “no”. La volontà è al centro della nuova norma in discussione. Chiunque, “contro la volontà di una persona, compie nei confronti della stessa atti sessuali ovvero la induce a compiere o subire i medesimi atti” è punito con una pena da 4 a 10 anni. Nei casi più gravi, rimane la formulazione attuale, la pena va da 6 a 12 anni quando “il fatto è commesso mediante violenza o minaccia, abuso di autorità ovvero approfittando delle condizione di inferiorità fisica o psichica della persona offesa”. Qualunque atto che non sia frutto di reciproca libera scelta è violenza, dunque. Né si può ritenere che la reazione del partner, magari la sua passività, possa essere considerata consenso. Ci sono situazioni in cui la paura, il timore, a volte persino la vergogna possono indurre un comportamento “neutro” che può essere scambiato per consenso. A volte per errore di interpretazione.\nÈ questo un punto delicato, affrontato dalla nuova proposta di Giulia Bongiorno con l’introduzione del reato di “freezing”, per i casi in cui la vittima non abbia manifestato in modo esplicito il proprio dissenso perché paralizzata dalla paura, congelata appunto. Forse non sarà necessario proprio introdurre una nuova fattispecie autonoma di reato, ma il problema esiste ed è giusto tenerne conto. Ed è indubbiamente un passo in avanti rispetto alla versione della riforma che era stata votata alla Camera all’unanimità, dopo un accordo tra forze di maggioranza e di minoranza. Forse non si era riflettuto a sufficienza su quella “probatio diabolica” che veniva richiesta all’imputato quando veniva chiamato, con una vera inversione dell’onere della prova, a dimostrare di non aver violato il “libero e attuale” consenso della partner. E non ci si era soffermati a considerare che, soprattutto in caso di silenzio, il consenso minuto per minuto non era facile da interpretare. Tenendo anche conto delle emozioni, magari.\nTutti coloro, in particolare le esponenti femminili dei partiti d’opposizione, che in questi giorni stanno protestando contro il “passo indietro” della presidente Bongiorno, e di conseguenza della stessa Giorgia Meloni, per la nuova formulazione della riforma, non dimentichino il rischio di incostituzionalità che la prima versione comportava. Considerando anche il fatto che la giurisprudenza attuale mostra già la tendenza a dare credibilità al racconto della vittima, spesso assumendolo a “verità” senza ulteriori e particolari verifiche. E anche che in questo tipo di processi finisce con il mancare il contraddittorio, per il timore di vittimizzazione secondaria della persona che ha denunciato la violenza.\nAnche il diritto di difesa viene messo in crisi spesso dalla pressione mediatica e dai sensi di colpa di un universo maschile sempre più impaurito dalla potenza condizionante dei vari “Me Too”. In questo quadro, una formulazione indeterminata e ambigua quale quella del “consenso libero e attuale”, con una chiara inversione dell’onere della prova e problemi sulla presunzione di non colpevolezza prevista dall’articolo 27 della Costituzione, rischia addirittura di stravolgere le regole del giusto processo. E di portarci a pericolose oscillazioni, già verificate nei doppi binari dei processi di mafia e terrorismo, tra un ritorno all’inquisizione e un processo che diventa atto di fede. Il contrario del sistema accusatorio del codice Vassalli.\nBrutta storia, dopo l’altra vera contro-riforma che impone l’applicazione della pena dell’ergastolo a quell’omicidio doloso, pur in assenza di aggravanti, che porta il nome di femminicidio. È veramente un peccato il fatto che oggi siano le donne, figlie e nipoti di quelle che hanno lottato per la riforma del diritto di famiglia, il divorzio e la libertà di scelta nella sessualità e nella maternità, a farsi protagoniste su richieste di giustizialismo che ci farebbero compiere parecchi salti all’indietro rispetto allo Stato di diritto.",
    "author": "Tiziana Maiolo\nIl Dubbio",
    "source": "Il Dubbio",
    "published_date": "2026-01-24"
  },
  "https://ristretti.org/concordato-in-appello-il-diniego-non-e-ricorribile-in-cassazione": {
    "title": "Concordato in appello, il diniego non è ricorribile in Cassazione",
    "link": "https://ristretti.org/concordato-in-appello-il-diniego-non-e-ricorribile-in-cassazione",
    "content": "Il Sole 24 Ore, 24 gennaio 2026\nLo hanno chiarito le Sezioni unite penali, sentenza n. 2647 depositata ieri, affermando un importante principio di diritto. Il provvedimento con cui la Corte d’appello, non accogliendo il concordato sui motivi ex art. 599-bis Cpp, dispone la prosecuzione del giudizio non ricorribile in cassazione. Lo hanno chiarito le Sezioni unite penali con la sentenza n. 2647 depositata oggi affermando un importante principio di diritto. Il caso era quello di un uomo condannato in primo grado, per ricettazione e furto d’auto, ad un anno e dieci mesi di reclusione. Proposto appello, il difensore ha successivamente richiesto un concordato sulla pena, portandola ad un anno e sei mesi; soluzione accolta dal Procuratore generale. Riunitasi in camera di consiglio, la Corte ha rigettato la proposta ritenendo la nuova pena “non congrua” e ha disposto la prosecuzione del giudizio, confermando la sentenza di primo grado.\nProposto ricorso, la difesa ha sostenuto la ricorribilità in Cassazione del rigetto del concordato, in quanto pregiudizievole dei diritti dell’imputato. A questo punto la Seconda sezione penale, riscontrato un contrasto, ha rimesso la questione al massimo consesso. Secondo il primo orientamento, osservano le S.U., il ricorso non è consentito per via della “tassatività” dei mezzi di impugnazione. Nell’articolo 599-bis, a differenza del patteggiamento, non si “contempla la possibilità di sindacare il mancato accoglimento del concordato, né l’immotivato rifiuto del procuratore generale di accondiscendervi”. Per l’orientamento opposto, invece, la “tassatività” non giocherebbe alcun ruolo, “perché il concordato in appello […] determina l’adozione di una ordinaria sentenza di secondo grado, in quanto tale impugnabile in Cassazione secondo la disciplina ordinaria”.\n“Ad avviso del Collegio - si legge nella decisione - l’indicato contrasto giurisprudenziale va risolto nel senso che il provvedimento con il quale la corte di appello, non accogliendo il concordato sui motivi ex art. 599-bis, cod. proc. pen., dispone la prosecuzione del giudizio non è impugnabile con il ricorso per cassazione”. La ratio del concordato, spiega la Corte, va individuata “nella finalità di decongestionare il carico eccessivo di processi pendenti in appello, attraverso un meccanismo deflattivo”. E allora, proprio la dimensione “performante”, “ne evidenzia la natura di istituto più prettamente processuale, basato essenzialmente su una intesa tra le parti”.\nTale “funzione” - prosegue - ne definisce, inevitabilmente, anche la natura. La circostanza che l’art. 599-bis, co. 3 e co. 3-bis, cod. proc. pen., non indichi la natura dell’atto con cui il giudice dispone la prosecuzione del giudizio, “limitandosi a operare un generico richiamo alla necessità che il rigetto della richiesta e la prosecuzione del giudizio siano disposti con un ‘provvedimento’, senza nemmeno imporre al giudice di motivare le ragioni del diniego, non è certo sintomo di ‘pigrizia’ o di incertezza legislativa, quanto, piuttosto, della scelta del legislatore di privilegiare, rispetto alla forma, il contenuto ordinatorio del provvedimento, in adesione alla natura dell’istituto”.\n“Una volta venuta meno la possibilità di imprimere l’accelerazione perseguita dalle parti - continua la sentenza -, il giudizio di appello rientra nello schema ordinario, destinato a concludersi con una decisione piena, che deve prendere in considerazione tutti i motivi di impugnazione, compresi quelli originariamente rinunciati”. “Se ne ricava che il provvedimento di cui si discute, non avendo altra funzione se non quella di non consentire lo svolgimento di un giudizio meramente eventuale ed anticipato, ha natura meramente ordinatoria e non decisoria”. E, in quanto tale, “non è impugnabile mediante ricorso per cassazione, al pari di tutti i provvedimenti meramente ordinatori o processuali”.\nInfine, con riguardo all’interesse ad impugnare dell’imputato, la Suprema corte rileva “l’impossibilità di configurare una situazione di svantaggio processuale”, che il ricorso dovrebbe rimuovere. E questo perché il mancato accoglimento del concordato “non incide negativamente sulla posizione processuale delle parti” e il provvedimento “non si configura come una decisione giudiziale”.",
    "author": null,
    "source": "Ristretti Orizzonti",
    "published_date": "2026-01-24"
  },
  "https://ristretti.org/gratuito-patrocinio-lassistenza-di-un-collega-non-giustifica-la-compensazione-delle-spese": {
    "title": "Gratuito patrocinio, l’assistenza di un collega non giustifica la compensazione delle spese",
    "link": "https://ristretti.org/gratuito-patrocinio-lassistenza-di-un-collega-non-giustifica-la-compensazione-delle-spese",
    "content": "di Francesco Machina Grifeo\nIl Sole 24 Ore, 24 gennaio 2026\nLo ha chiarito la Corte di cassazione, con l’ordinanza n. 1470, depositata ieri, enunciando un principio di diritto con riguardo all’opposizione alla liquidazione delle spese. Nell’opposizione al decreto di liquidazione dei compensi, il fatto che il difensore della persona ammessa al patrocinio a spese dello Stato si avvalga di un collega, pur potendo stare in giudizio personalmente, non legittima, in caso di soccombenza della PA, la compensazione delle spese di lite. Lo ha chiarito la Corte di cassazione, con l’ordinanza n. 1470, depositata oggi, enunciando un principio di diritto. Il ricorrente aveva assistito una donna, persona offesa costituitasi parte civile e ammessa al patrocinio a spese dello Stato, in un procedimento penale. Il Tribunale di Barcellona di Pozzo di Gotto aveva condannato l’imputato, liquidando le spese di lite in 1.000 euro. Proposta opposizione, il Tribunale aveva rideterminato il compenso in € 1.140,00, non riconoscendo però alcun importo a titolo di onorario per la fase dell’opposizione. L’avvocato ricorrente, oltre a contestare un errore di 57 euro nella liquidazione della somma (motivo accolto, in quanto dovevano applicarsi le tariffe ex Dm n. 55 del 2014, nella versione integrata dal Dm n. 147 del 2022), ha impugnato la compensazione degli “ulteriori importi”.\nSecondo la Cassazione, il Tribunale avrebbe dovuto regolare le spese del giudizio secondo il principio della soccombenza, dal momento che la PA aveva costretto il legale ad agire in giudizio per ottenere il dovuto. “Il difensore di persona ammessa al patrocinio a spese dello Stato - si legge nella decisione - che, ai sensi degli artt. 84 e 170 del d.P.R. n. 115 del 2002, proponga opposizione avverso il decreto di pagamento dei compensi, agisce in forza di una propria autonoma legittimazione a tutela di un diritto soggettivo patrimoniale; ne consegue che il diritto alla liquidazione degli onorari del procedimento medesimo e l’eventuale obbligo del pagamento delle spese sono regolati dalle disposizioni di cui agli artt. 91 e 92, commi 1 e 2, c.p.c. relative alla responsabilità delle parti per le spese”. Mentre non conta il fatto che le parti possono stare in giudizio personalmente nei procedimenti di opposizione a decreto di pagamento di spese di giustizia. Infatti, la disposizione non vieta all’interessato di avvalersi di un difensore “il quale, poi, agisce facendo valere, appunto, una propria legittimazione”.\nDa qui l’accoglimento del ricorso e la formulazione dei seguenti principi di diritto: “Il difensore di persona ammessa al patrocinio a spese dello Stato che, ai sensi degli artt. 84 e 170 del d.P.R. n. 115 del 2002, proponga opposizione avverso il decreto di pagamento dei compensi, agisce in forza di una propria autonoma legittimazione a tutela di un diritto soggettivo patrimoniale; ne consegue che il diritto alla liquidazione degli onorari del procedimento medesimo e l’eventuale obbligo del pagamento delle spese sono regolati dalle disposizioni di cui agli artt. 91 e 92, commi 1 e 2, c.p.c. relative alla “responsabilità delle parti per le spese”“.\nMentre “La circostanza che la persona ammessa al patrocinio a spese dello Stato si avvalga, nel giudizio di opposizione avverso il decreto di pagamento dei compensi, di un proprio difensore e non agisca personalmente ex art. 15 del d.lgs. n. 150 del 2011 non costituisce grave ed eccezionale ragione per compensare le spese di lite ai sensi dell’art. 92 c.p.c. in ipotesi di soccombenza della P.A.”. Qui, tuttavia, la formula usata dalla Cassazione è “persona ammessa al patrocinio a spese dello Stato”, laddove evidentemente deve intendersi “difensore” di “persona ammessa al patrocinio a spese dello Stato”.",
    "author": "Francesco Machina Grifeo\nIl Sole",
    "source": "Ristretti Orizzonti",
    "published_date": "2026-01-24"
  },
  "https://ristretti.org/emilia-romagna-il-garante-cavalieri-monitoraggio-delle-camere-di-sicurezza-in-regione": {
    "title": "Emilia Romagna. Il Garante Cavalieri: “Monitoraggio delle camere di sicurezza in Regione”",
    "link": "https://ristretti.org/emilia-romagna-il-garante-cavalieri-monitoraggio-delle-camere-di-sicurezza-in-regione",
    "content": "teleromagna.it, 24 gennaio 2026\nIl Garante dei detenuti Roberto Cavalieri ha avviato un monitoraggio delle camere di sicurezza in Regione: l’obiettivo è avere un quadro della situazione, con un tavolo di formazione dedicato alle forze dell’ordine il prossimo 29 gennaio a Parma. Una maggiore conoscenza delle camere di sicurezza dell’Emilia Romagna, dove ogni anno transitano 2mila persone. Il Garante Roberto Cavalieri ha avviato un monitoraggio sulla gestione dei detenuti, sulla conformità degli spazi e sulle normative: alcune criticità riguardano i comandi di polizia locale, non sempre in linea con le caratteristiche che dovrebbero avere.\nAltro tema quello del sovraffollamento delle carceri: un problema che aumenta con l’accoglienza di detenuti da fuori regione. Resta il percorso del Governo di ampliare alcune strutture già in essere e il conseguente aumento di personale, altra problematica da considerare.\nNei mesi scorsi Cavalieri ha ispezionato tutte le camere di sicurezza del territorio emiliano-romagnolo: “Ho censito i 75 siti attivi in regione, in cui sono presenti oltre 100 camere di sicurezza”. Che ha proseguito: “Un monitoraggio, in collaborazione con il garante nazionale Riccardo Turrini Vita, sulla gestione dei detenuti ma anche sulla conformità degli spazi, che vuole essere anche una verifica sul rispetto della normativa cui sono soggette questo tipo di strutture”. Il garante regionale entra, poi, nello specifico, evidenziando come “attraverso questo lavoro sia emersa la netta distanza tra la città e questi luoghi di detenzione, spesso sconosciuti alla cittadinanza”. Il garante ha poi aggiunto: “Dalle camere di sicurezza dell’Emilia-Romagna transitano ogni anno oltre 2mila persone, spesso si tratta di soggetti in stato di povertà, di tossicodipendenti o di individui con problematiche psichiatriche, la marginalità sociale è sempre più un aspetto che non può essere scollegato dalla questione della sicurezza”.",
    "author": null,
    "source": "Ristretti Orizzonti",
    "published_date": "2026-01-24"
  },
  "https://ristretti.org/viterbo-il-caso-di-vittorio-rallo-e-gli-altri-decessi-nel-carcere": {
    "title": "Viterbo. Il caso di Vittorio Rallo e gli altri decessi nel carcere",
    "link": "https://ristretti.org/viterbo-il-caso-di-vittorio-rallo-e-gli-altri-decessi-nel-carcere",
    "content": "di Luna Casarotti*\nnapolimonitor.it, 24 gennaio 2026\nVittorio Rallo aveva trentadue anni. Fin da giovane è stato soggetto a una grave forma di tossicodipendenza che lo ha accompagnato per anni e che ha condizionato la sua vita. A causa della dipendenza ha commesso piccoli reati che nel tempo gli sono costati condanne anche molto pesanti. Più di quindici anni della sua vita li ha trascorsi in carcere, entrando e uscendo, senza mai riuscire a trovare una stabilità. Cinque anni fa era tornato in libertà dopo aver scontato sette anni consecutivi di detenzione, ma quella possibilità è durata solo tre mesi. Quando è rientrato in carcere, la sua salute mentale e fisica era diventata sempre più precaria.\nVittorio soffriva di gravi disturbi psichiatrici, aveva subito diversi trattamenti sanitari obbligatori e gli era stata diagnosticata una doppia personalità. Era portatore di handicap e affetto da condizioni che lo rendevano estremamente vulnerabile. Viveva fasi alterne, con momenti di apparente stabilità e altri di profondo scompenso. Questa fragilità era nota alle istituzioni. Esistevano documenti che attestavano l’incompatibilità di Vittorio con il regime carcerario e la necessità di una sorveglianza continuativa ventiquattr’ore su ventiquattro. A differenza di altri casi, Vittorio non aveva indicazioni di detenzione in cella singola, ciò che era essenziale per la sua sicurezza era la sorveglianza continua, che però nei giorni precedenti alla sua morte non gli è stata garantita.\nNel corso degli anni, la famiglia di Vittorio aveva chiesto aiuto a tutte le autorità competenti. Era stato richiesto più volte il suo trasferimento in una comunità o in una struttura adeguata, dove potesse essere curato e seguito in modo appropriato. Anche l’avvocato aveva inviato numerose comunicazioni formali. Nessuna di queste richieste ha mai ricevuto risposta. Prima di arrivare nel carcere di Viterbo Mammagialla, Vittorio era detenuto a Reggio Emilia. Dopo il trasferimento a Viterbo, secondo la famiglia, la sua situazione è progressivamente peggiorata. Durante le videochiamate con il padre e la sorella Vittorio mostrava segni sul corpo: un occhio nero, o un taglio sull’addome, per esempio. Screenshot di quelle immagini sono stati conservati dalla famiglia. Vittorio raccontava di essere stato picchiato da alcuni agenti della casa circondariale.\nIl 24 ottobre 2025, suo padre, profondamente preoccupato, si è recato dai carabinieri a Pomezia per sporgere denuncia. In quell’occasione ha riferito che il figlio appariva spaventato, provato, in evidente difficoltà psicologica, e ha mostrato le fotografie dei segni sul corpo. Solo dopo la morte di Vittorio, quando il padre è stato nuovamente in caserma per denunciare il carcere, la famiglia ha scoperto che le fotografie non erano state allegate alla denuncia e che, fatto ancora più grave, la denuncia presentata il 24 ottobre non risulta mai essere stata trasmessa né formalmente avviata.\nIn quella denuncia si evidenziava che Vittorio era fragile, disabile e con precedenti episodi di autolesionismo. Il padre spiegava che i comportamenti aggressivi del figlio si manifestavano solo nei momenti di grave scompenso psichico e che, in quelle circostanze, Vittorio veniva sottoposto a violenze fisiche o all’isolamento. Da ragazzo aveva già tentato due volte di togliersi la vita, prima di arrivare a Viterbo e anche per questo avrebbe dovuto essere costantemente monitorato. Negli ultimi tempi, però, secondo la famiglia, non mostrava segnali di intenti suicidari. Stava anzi aspettando i suoi cari: un colloquio era fissato per il lunedì successivo. Da tempo Vittorio era stato collocato in infermeria, un reparto che dovrebbe garantire maggiore attenzione e protezione per i detenuti più fragili. Secondo la famiglia, tuttavia, anche lì Vittorio sarebbe rimasto spesso solo.\nL’11 dicembre 2025, nel corso della giornata, intorno alle ore 19:00, secondo alcune informazioni riferite alla famiglia, ci sarebbe stato un litigio in cella, seguito dal trasferimento del detenuto con cui Vittorio avrebbe litigato. Questi elementi vengono riportati esclusivamente per la ricostruzione delle ore precedenti alla morte. Alle 23:50 dell’11 dicembre arriva ai familiari la telefonata: Vittorio è morto, “a seguito di un gesto estremo”.\nDopo il decesso è stata aperta un’indagine dell’autorità giudiziaria. Al momento le attività investigative sono coperte da segreto istruttorio, circostanza che non consente alla famiglia e ai legali di accedere agli atti o di ottenere chiarimenti immediati. Gli accertamenti medico-legali sono in corso e i relativi esiti, compreso quello dell’autopsia, dovranno essere depositati entro un termine massimo di sessanta giorni, come previsto dalle procedure. Solo allora sarà possibile chiarire le cause della morte e ricostruire l’accaduto.\nSecondo quanto riferito, Vittorio aveva assunto la terapia poche ore prima. Era seguito con farmaci e iniezioni per la regolazione dell’umore, regolarmente annotate nella cartella clinica restituita alla famiglia. I familiari faticano a comprendere come abbia potuto compiere un gesto del genere, considerando la sua condizione clinica, l’assenza di segnali premonitori e il fatto che stesse aspettando l’incontro con i suoi cari.\nVittorio era una persona fragile, disabile, affidata allo Stato. Numerosi documenti imponevano una sorveglianza più accurata, per non parlare dell’incompatibilità evidente con la detenzione. Nei giorni e nelle ore che hanno preceduto la sua morte, quella sorveglianza, in ogni caso, non c’è stata. La sua morte non è però un episodio isolato. Il carcere di Viterbo Mammagialla è stato negli anni teatro di pestaggi, denunce e morti mai chiarite. Nel caso di Andrea Di Nino, dopo la sua morte un altro detenuto ha denunciato le violenze che Andrea avrebbe subito all’interno del penitenziario. Anche Hassan, alcuni mesi prima di morire, aveva denunciato ai collaboratori del Garante dei detenuti di essere stato picchiato da agenti, mostrando ferite evidenti e manifestando paura per la propria vita. Un altro episodio avvenuto sempre a Viterbo riguarda Giovanni Delfino, morto nel 2019. In quel caso i sanitari avevano riferito che l’aggressore, noto per precedenti episodi di violenza grave, avrebbe dovuto essere detenuto in cella singola e sotto stretta sorveglianza, ma che queste indicazioni non erano state rispettate. Il Tribunale civile di Roma ha riconosciuto gravi responsabilità dell’amministrazione penitenziaria, condannando il ministero della giustizia a risarcire la famiglia della vittima, sottolineando che la morte non si sarebbe verificata se le prescrizioni dei sanitari fossero state seguite. Oggi anche la famiglia di Vittorio Rallo chiede verità, affinché questa morte non venga archiviata né considerata, e sarebbe davvero grave, inevitabile.\n*Yairaiha Ets",
    "author": "Luna Casarotti",
    "source": "napolimonitor.it",
    "published_date": "2026-01-24"
  },
  "https://ristretti.org/santa-maria-capua-vetere-ce-violenze-nel-carcere-agente-ammette-pestaggi": {
    "title": "Santa Maria Capua Vetere (Ce). Violenze nel carcere: agente ammette pestaggi",
    "link": "https://ristretti.org/santa-maria-capua-vetere-ce-violenze-nel-carcere-agente-ammette-pestaggi",
    "content": "di Biagio Salvati\nIl Mattino, 24 gennaio 2026\nIl poliziotto si scusa in udienza per la forza nella perquisizione del reparto Nilo del 2020. Un altro dei 105 agenti imputati nel maxi processo sui pestaggi - avvenuti ai danni di diversi detenuti nel penitenziario sammaritano nell’aprile del 2020 - fa ammenda e si scusa in aula per aver alzato qualche schiaffo in un momento concitato come quello della rivolta nel periodo della pandemia. Michele Vinciguerra, agente penitenziario in pensione sotto esame all’ultima udienza, ha ammesso di aver picchiato i detenuti, di aver ecceduto in alcuni momenti con l’uso della forza e di vergognarsene. “Il 6 aprile 2020 - racconta - misi in atto azioni di contenimento brutte nonché azioni di attacco pessime verso i detenuti. Non voglio giustificarmi. Datemi la punizione che merito”.\n“Parole pesanti” che mettono nero su bianco cosa avvenne nel corso della perquisizione straordinaria in cui nessun agente imputato ha mai ammesso di aver usato la mano pesante, come pur emerge dalle immagini delle telecamere interne del carcere. Vinciguerra finì anche in cella per le violenze, non rispose al gip ma fece dichiarazioni spontanee, e solo adesso ha ammesso le proprie responsabilità.\n“Allora ero confuso e sotto choc, ma mi sono riproposto che avrei inquadrato le cose e le avrei dette in aula come sono avvenute” ha spiegato l’imputato. Vinciguerra ricorda che il 6 aprile non era in servizio ma fu richiamato d’urgenza per la perquisizione tramite la chat creata dall’allora comandante Manganelli. Una volta all’interno dell’istituto, ricorda di essere stato subito dotato di casco, scudo e manganello e di essere stato inquadrato nel gruppo di supporto formato da agenti provenienti da diverse carceri campane, tra cui Secondigliano, il cui compito era di intervenire in aiuto degli agenti interni al carcere, che dovevano svolgere la perquisizione nelle celle del reparto Nilo alla ricerca di strumenti offensivi, usati la sera prima dai detenuti durante la protesta con barricamento originata dalla positività al Covid di uno di loro.\nNoi del Gruppo di supporto - racconta Vinciguerra - rispondevamo solo ai nostri capi, non agli ufficiali della Penitenziaria di Santa Maria. Uno dei comandanti del Gruppo di supporto, Paone (imputato nella seconda tranche dell’inchiesta sulle violenze al carcere casertano, che in un primo momento Vinciguerra aveva scambiato per Pasquale Colucci, capo del Gruppo di supporto e imputato nel maxiprocesso), ci disse che dopo il prelevamento dei detenuti dalle celle, una parte sarebbe andata nelle salette di socialità, e qui saremmo dovuti intervenire collocando i detenuti in ginocchio faccia al muro con mani dietro la testa e divieto di comunicare tra loro e guardarci in faccia. “Se disattendono gli ordini dovete manganellarli” ci intimò Paone. Fu un ordine preciso e perentori”. Attesa, intanto, per lunedì e mercoledì prossimo la testimonianza dell’ex capo del Dap Antonio Fullone, descritto come autore, determinatore, organizzatore e regista della perquisizione straordinaria del 6 aprile 2020 nel reparto Nilo.",
    "author": "Biagio Salvati\nIl Mattino",
    "source": "Il Mattino",
    "published_date": "2026-01-24"
  },
  "https://ristretti.org/milano-torture-allipm-beccaria-detenuto-in-aula-picchiato-e-lasciato-a-terra-come-una-cosa": {
    "title": "Milano. Torture all’Ipm Beccaria, detenuto in aula: “Picchiato e lasciato a terra come una cosa”",
    "link": "https://ristretti.org/milano-torture-allipm-beccaria-detenuto-in-aula-picchiato-e-lasciato-a-terra-come-una-cosa",
    "content": "La Repubblica, 24 gennaio 2026\nLa testimonianza di un giovane detenuto del Minorile al processo a carico di 41 persone per i pestaggi e i maltrattamenti. “Uno mi ha preso la testa, ha iniziato a spaccarla contro il gabinetto (...) dopo dei pugni in faccia, calci dappertutto (..) dopo avermi trattato così mi hanno abbassato i pantaloni, mi hanno fatto una puntura, mi hanno ammanettato da dietro (...) tutto insanguinato, mi hanno lasciato così per terra, per quattro ore (...) nessuno mi dava retta, mi guardavano e andavano via come se fossi una cosa”.\nSono passaggi drammatici di una delle testimonianze che le 33 vittime di pestaggi, torture e maltrattamenti, che sarebbero stati compiuti nel carcere minorile Beccaria di Milano, stanno rendendo, a partire da dicembre e con udienze almeno fino a fine marzo, in un maxi incidente probatorio davanti alla gip Nora Lisa Passoni, per ‘cristallizzare’ dichiarazione già rese nelle indagini. Inchiesta a carico di 41 persone, tra cui agenti della Polizia penitenziaria, ma anche le ex direttrici Cosima Buccoliero e Maria Vittoria Menenti, l’ex coordinatore sanitario del carcere, un medico e l’allora coordinatore infermieristico.\nIn un’udienza del 9 gennaio (oggi ce ne è stata un’altra), un ragazzo quasi 18enne, nato a Milano da genitori marocchini e ora detenuto a Catania, ha raccontato le violenze che avrebbe subito nel gennaio 2024, quando aveva 16 anni ed era stato arrestato per la prima volta. C’era, ha messo a verbale, “tipo una squadra di appuntati che picchiavano i ragazzi” e poi altri agenti “non facevano quelle cose (...) però li difendevano sempre, anche i medici erano dalla loro parte”. E, ha aggiunto, “vedevo la paura degli educatori quando parlavo di loro”.\nQuando venne lasciato a terra per ore dopo quell’aggressione in cella, ha spiegato, “gli altri vedevano, c’erano tante educatrici (...) chiedevo aiuto, un bicchiere d’acqua, nessuno mi dava retta”. E ancora: “Di quelli che lavoravano in quel Cpa (centro prima accoglienza, ndr), nessuno di loro mi ha aiutato (...) urlavo, sentivo freddo, dolore”.\nIl ragazzo, rispondendo alle domande della giudice, alla presenza degli avvocati e della pm Rosaria Stagnaro, titolare dell’inchiesta condotta dalla Squadra mobile della Polizia, ha raccontato che era stato pestato “a sangue” perché poco prima si era “innervosito” e aveva lanciato un materasso. Dopo le violenze sono stati altri minorenni di un’altra cella che “mi hanno aiutato - ha detto - a farmi bere dalla portina”, una sorta di feritoia di collegamento. E ancora sul pestaggio: “Anche i medici erano dalla loro parte, perché loro quando picchiano (...) nel verbale c’è scritto altro, non c’è scritto che lui ha picchiato, venivano sempre difesi da tutti”. Ha raccontato, poi, di aver conosciuto “un comandante napoletano (...) gli ho detto voglio fare questa denuncia”. Poi l’audizione con la pm di Milano, una delle tante deposizioni raccolte nelle indagini.\nSempre il 9 gennaio, davanti alla giudice, è stato ascoltato anche un tunisino di 17 anni, che in parte ha messo a verbale ciò che avrebbe subito nel marzo 2024, continuando a ripetere, però, spesso “non rispondo, l’ho già detto” riferendosi all’audizione in indagini. “Mi hanno rotto le costole”, ha riferito in un passaggio della deposizione. E in un altro ha fatto riferimento anche ad una presunta aggressione che avrebbe subito a Catania, dove è stato detenuto.\nAlla gip che gli ha chiesto “sei stato picchiato quando eri a Catania?”, ha risposto “sì (...) da quando ho fatto la denuncia mi stanno inc.....”. Ad altre domande su quello che avrebbe subito a Catania, però, ha detto “non ne voglio parlare”. Ma ha riferito di aver fatto “una denuncia” anche su quell’episodio.",
    "author": null,
    "source": "Ristretti Orizzonti",
    "published_date": "2026-01-24"
  },
  "https://ristretti.org/trieste-il-garante-regionale-sbriglia-in-visita-al-carcere-dove-i-detenuti-sono-il-doppio-dei-posti": {
    "title": "Trieste. Il Garante regionale Sbriglia in visita al carcere, dove i detenuti sono il doppio dei posti",
    "link": "https://ristretti.org/trieste-il-garante-regionale-sbriglia-in-visita-al-carcere-dove-i-detenuti-sono-il-doppio-dei-posti",
    "content": "ansa.it, 24 gennaio 2026\nRealizzare un nuovo istituto penitenziario che “accolga correttamente le persone detenute” e “restituisca maggiore dignità al lavoro degli operatori penitenziari, anch’essi sofferenti di un ingiusto disagio”, e nelle more varare un “provvedimento clemenziale di amnistia (non di indulto) che determini il rilancio del sistema penitenziari”. È la necessità (e la proposta) rilevata dal Garante Regionale dei diritti persona, Enrico Sbriglia, definita al termine di una visita, in delegazione, nella Casa Circondariale “Ernesto Mari” di Trieste, dove sono state riscontrate forti criticità in “un sistema che rischia di collassare”.\nSbriglia, rifacendosi a quanto avvenuto a Trento, suggerisce che la Regione Fvg potrebbe realizzare un nuovo carcere a Trieste, in accordo con il Ministero della Giustizia, per poi cederlo allo stesso. La delegazione ha rilevato che su 150 posti regolamentari, di cui almeno una trentina per detenute (Trieste è l’unico carcere in regione con sezione femminile) i posti regolamentari sono 117, a fronte di 236 detenuti, “più del doppio rispetto al numero regolamentare”.\nSbriglia ha parlato di “stanze detentive con 10 persone e un solo bagno; docce in comune, scarsezza di spazi idonei all’aperto, carenze nella risposta sanitaria, quotidiana caccia alle cimici”, “insetti ematofagi che non distinguono i detenuti dai visitatori, dagli operatori, familiari, avvocati, magistrati, insegnanti, formatori, sanitari o ministri di culto”. Inoltre, molti ristretti “sono costretti a un ozio forzato” per mancanza di risorse e di spazi per la formazione mancando anche un numero sufficiente di agenti. Mancando poi un refettorio comune, “i detenuti sono costretti a consumare i pasti in cella”.",
    "author": null,
    "source": "Ristretti Orizzonti",
    "published_date": "2026-01-24"
  },
  "https://ristretti.org/piacenza-il-cappellano-in-carcere-e-garantita-piu-la-pena-che-il-trattamento": {
    "title": "Piacenza. Il cappellano: “In carcere è garantita più la pena che il trattamento”",
    "link": "https://ristretti.org/piacenza-il-cappellano-in-carcere-e-garantita-piu-la-pena-che-il-trattamento",
    "content": "di Francesco Petronzio\nilnuovogiornale.it, 24 gennaio 2026\nDa sedici anni don Adamo Affri è cappellano del carcere di Piacenza. “C’è un grosso lavoro di supporto da mettere in atto, ma mancano le risorse umane per farlo”. I detenuti sono persone come noi, hanno una storia da raccontare e un bisogno di sentirsi accolti al di là del reato commesso. Solo così la speranza che è dentro di loro può rinascere. Lo sa bene don Adamo Affri, 56 anni, da sedici cappellano del carcere delle Novate. Membro della Comunità Papa Giovanni XXIII di Rimini, da pochi mesi collabora nel servizio pastorale nella Comunità pastorale 2 del Vicariato val d’Arda.\nQuanto è difficile far arrivare un messaggio di speranza ai detenuti?\nNon è difficile, ma bisogna avere l’atteggiamento giusto. In questi posti pensiamo di portare speranza, ma spesso c’è già da prima. elle periferie ci sono persone già spoglie di tutto, degli affetti e delle sicurezze, e la presenza del mistero è tangibile. C’è una grazia preveniente, una presenza, un desiderio di bene, di libertà, di pienezza che sorprende sempre.\nCom’è cambiato il carcere di Piacenza dal 2010 a oggi?\nInnanzitutto, si è ingrandito: i detenuti sono passati da 340 ai 600 di oggi. Per la maggior parte sono giovani e si fermano per poco tempo: molti si spostano, ottengono i domiciliari o vanno in comunità. Con loro è più difficile impostare una pastorale, che richiederebbe un percorso più lungo. Prima, con i detenuti in regime di alta sicurezza, si riuscivano a notare cambiamenti importanti.\nCome si abbassa il rischio di recidiva?\nChi va in comunità difficilmente poi torna a delinquere. Alcune realtà sono nate grazie a sacerdoti che hanno capito il bisogno di offrire un cammino di redenzione. Una persona in carcere dovrebbe recuperare il suo senso di colpa per un cambiamento, diceva Vittorino Andreoli. Invece, esce dal carcere sentendosi una vittima di un sistema che non funziona, che è ingiusto alla radice, che non garantisce che ogni pena dovrebbe essere commisurata al trattamento, come dice la Costituzione. In carcere è più garantita la pena che il trattamento.\nIl carcere di Piacenza è sovraffollato, e non riusciamo ad accompagnare tutti i detenuti...\nChi lavora cambia nel modo di porsi e di considerare le cose, ma lo spazio di lavoro è per pochi. Se un detenuto non ha nulla da fare, non può uscire migliore di quando è entrato. Ogni detenuto ha una storia, una ferita, un’esperienza di legami spezzati: tutti hanno bisogno di raccontarsi, non si possono liquidare velocemente. C’è un grosso lavoro di supporto da mettere in atto, ma mancano le risorse umane per farlo.\nDal carcere arrivano anche notizie di persone che si tolgono la vita. Cosa scatta nella mente?\nSi entra in una fase di disperazione. Il carcere non è un ambiente che aiuta persone con patologie psichiatriche. Molte di loro sono senza terapia o la rifiutano, e quindi hanno scarsa lucidità. Oppure si rendono conto, nella loro coscienza, di aver infranto le regole basilari della società o della famiglia.\nIl carcere è percepito come un’entità a sé, staccata dal tessuto della città. Come si sconfiggono lo stigma, l’indifferenza, la paura?\nDiversi tentativi sono stati fatti negli anni per creare un ponte tra la città e il carcere. Quando incontriamo un detenuto e scopriamo che è come noi, la paura finisce. Per chi non ha mai avuto a che fare con quest’ambiente, il carcere resta un tabù, una realtà lontana. Anni fa, parlando della mia attività con alcune persone di Fiorenzuola, qualcuno aveva espresso opinioni negative sui detenuti, definendomi “buonista”. Quando poi, nella casa-famiglia che gestisco, abbiamo accolto un ragazzo, si sono accorti che era una persona come tutte le altre.\nCosa bisogna fare per rendere il carcere un posto più umano?\nMolti detenuti hanno la possibilità di uscire per qualche ora in permesso, ma non hanno dove andare e quindi gironzolano per la città. Se avessero una parrocchia di riferimento, si potrebbero creare attività che aiuterebbero anche le comunità stesse a essere più sensibili a questo tema: non esiste l’uomo fragile, esiste la fragilità nell’uomo, e non tutti hanno gli strumenti per affrontarla. Umanità e fragilità sono la stessa cosa: la società dovrebbe farsene carico. E invece rendiamo le persone sole, perché ci preoccupiamo solo di noi stessi. Per cambiare, ognuno deve metterci del suo e sentirsi in prima linea.",
    "author": "Francesco Petronzio",
    "source": "ilnuovogiornale.it",
    "published_date": "2026-01-24"
  },
  "https://ristretti.org/pavia-carcere-il-futuro-oltre-le-sbarre-si-alla-rieducazione-dei-detenuti": {
    "title": "Pavia. Carcere, il futuro oltre le sbarre. Sì alla rieducazione dei detenuti",
    "link": "https://ristretti.org/pavia-carcere-il-futuro-oltre-le-sbarre-si-alla-rieducazione-dei-detenuti",
    "content": "di Manuela Marziani\nIl Giorno, 24 gennaio 2026\nSbloccati i protocolli d’inclusione, accordi per proporre ai reclusi attività culturali e di pubblica utilità. L’assessore all’Ambiente del Comune di Pavia: sistema al collasso, lo dimostrano anche le aggressioni. Non solo privazione della libertà, ma anche rieducazione che può avvenire attraverso varie attività da svolgere in carcere. Tecnicamente si chiamano “protocolli d’inclusione” che finalmente, per la casa circondariale di Pavia, sono stati sbloccati. Le convenzioni riguardano lo svolgimento di attività culturali, artistiche, di pubblica utilità e di cura degli animali, strumenti concreti e qualificanti per il percorso rieducativo dei detenuti, in linea con i principi costituzionali.\nA imprimere un’accelerazione all’iter autorizzativo del Ministero della giustizia, rilasciando il nulla osta alla sottoscrizione di alcuni protocolli fondamentali per l’attuazione di attività di pubblica utilità e di inclusione sociale nella Casa circondariale di Pavia, in collaborazione con il Comune di Pavia e con enti del territorio, è stata l’interrogazione parlamentare presentata dagli onorevoli Valentina Barzotti e D’Orso.\n“Il carcere non nasce come luogo di morte e di sofferenza, ma come luogo di recupero e reinserimento sociale: dice Barzotti del Movimento 5 Stelle -. I protocolli e le convenzioni messi a punto dall’istituto penitenziario e dall’Amministrazione comunale di Pavia erano fermi da mesi, nonostante il loro evidente valore sociale. Grazie alla nostra iniziativa parlamentare è stato possibile sbloccare una situazione di stallo che penalizzava sia le persone detenute sia la comunità esterna”. L’interrogazione ha consentito di riattivare il percorso amministrativo: il dipartimento dell’amministrazione penitenziaria ha espresso parere favorevole e il Ministero della giustizia ha concesso il nulla osta alla sottoscrizione dei protocolli.\n“Le attività di inclusione attiva e di pubblica utilità rappresentano un investimento sulla dignità delle persone detenute, sulla sicurezza e sulla coesione sociale - continua Barzotti -. Continueremo a vigilare affinché questi strumenti diventino pienamente operativi”. Alla deputata fa eco Lorenzo Goppa, assessore all’Ambiente del Comune di Pavia: “Le aggressioni agli agenti di qualche giorno fa a Torre del Gallo sono solo l’ennesimo sintomo di un sistema al collasso, per il quale il governo continua a non proporre soluzioni concrete. I colleghi assessori Gian Paolo Anfosso e Francesco Brendolise hanno portato all’approvazione i progetti di collaborazione tra l’istituto e il Comune. Progetti frutto di un’importante sinergia politica che finalmente daranno respiro ai detenuti e al personale, restituendo al carcere la sua finalità costituzionale di rieducazione e non di luogo di morte”.",
    "author": "Manuela Marziani\nIl Giorno",
    "source": "Il Giorno",
    "published_date": "2026-01-24"
  },
  "https://ristretti.org/cremona-esecuzione-penale-esterna-affidamento-e-lavoro-lobiettivo-e-ripartire": {
    "title": "Cremona. Esecuzione penale esterna: affidamento e lavoro, l’obiettivo è ripartire",
    "link": "https://ristretti.org/cremona-esecuzione-penale-esterna-affidamento-e-lavoro-lobiettivo-e-ripartire",
    "content": "di Elisa Calamari\nlaprovinciacr.it, 24 gennaio 2026\nIn provincia oltre 1.400 persone seguite nel reinserimento nei primi 10 mesi dell’anno. Una delle principali strategie contro il sovraffollamento delle carceri, le recidive e le marginalità sociali è rappresentata dalle misure alternative alla detenzione, gestite dagli Uepe: Uffici per l’esecuzione penale esterna. Perseguono innanzitutto l’obiettivo di recupero e reinserimento sociale, come prevede la Costituzione italiana, e sono in aumento un po’ dovunque. A Cremona, stando ai dati diffusi dal Ministero della giustizia tramite il Siepe-Sistema informativo esecuzione penale esterna, al 15 ottobre scorso risultavano in carico all’Uepe 947 persone, di cui 835 uomini e 112 donne.\nAll’inizio del 2025 erano 799 e dunque l’incremento è stato del 18,5%. Complessivamente, nei primi dieci mesi dell’anno scorso, le persone che nella nostra provincia sono state interessate da esecuzioni penali esterne al carcere - di periodi differenti - sono state 1.468, vale a dire 1.305 uomini e 163 donne. Cremona risulta la provincia lombarda con meno affidamenti all’Uepe, seguita da Mantova che ne conta 1.528 nello stesso periodo del 2025.\nIn Italia i soggetti in carico per misure alternative alla detenzione, alla stessa data, risultavano 48.752 e la maggior parte di essi (33.499) è stata in affidamento in prova al servizio sociale. Seguono le detenzioni domiciliari e i regimi di semilibertà. Fra le pene sostitutive (7.940 in carico al 15 ottobre 2025) spicca il lavoro di pubblica utilità sostitutivo. Altre forme sono la libertà vigilata (5.223 in carico) e le sanzioni di comunità (10.779) che comprendono i lavori di pubblica utilità per violazioni della legge sugli stupefacenti o per violazioni al Codice della strada.\nIn Italia alla stessa data sono infine risultati 27.019 i casi di messa alla prova, istituto giuridico che prevede la sospensione del processo penale per reati minori offrendo all’imputato un percorso di riabilitazione. Nei complessivi dieci mesi, invece, sono stati ben 226.074 coloro che sono stati interessati da misure alternative, l’88,9% di sesso maschile. Sempre a livello percentuale, il 78,9% dei beneficiari di tali misure risulta di nazionalità italiana mentre fra gli stranieri a prevalere sono i cittadini di nazionalità africana (37,1%) seguiti da quelli di altri Paesi europei (23,2%). La fascia di età prevalentemente interessata è quella compresa tra i 40 e i 49 anni.\nGli Uepe, appunto organi del Ministero di Giustizia, hanno anche l’imprescindibile compito di svolgere indagini socio-familiari verificando le condizioni per la messa alla prova e fornendo consulenze alla magistratura di sorveglianza, proprio sull’eventuale applicazione di misure alternative alla detenzione in carcere. Gli operatori professionali valutano dunque le singole situazioni delle persone, redigono programmi trattamentali (comprese assistenza post-penitenziaria e familiare), monitorando passo dopo passo il reinserimento sociale. Un ruolo dunque delicato e allo stesso tempo importantissimo. In tutta Italia gli incarichi di questo tipo seguiti dagli Uepe nei primi dieci mesi del 2025 sono stati 149.904 e a Cremona sono stati 912, di cui 516 misure e 396 indagini o consulenze.",
    "author": "Elisa Calamari",
    "source": "laprovinciacr.it",
    "published_date": "2026-01-24"
  },
  "https://ristretti.org/giovani-e-violenza-la-repressione-e-controproducente-cosa-servirebbe-davvero": {
    "title": "Giovani e violenza, la repressione è controproducente. Cosa servirebbe davvero",
    "link": "https://ristretti.org/giovani-e-violenza-la-repressione-e-controproducente-cosa-servirebbe-davvero",
    "content": "di Francesco Ramella*\nIl Domani, 24 gennaio 2026\nDopo l’accoltellamento dello studente di La Spezia si torna a parlare di generazione delle lame e si invocano risposte dure. Si tratta di una narrazione semplice e rassicurante, ma profondamente fuorviante. I dati dicono che non c’è nessuna emergenza sulla violenza giovanile. Il problema tuttavia esiste e non va sottovalutato. Ma va affrontato con politiche adeguate. L’accoltellamento il 16 gennaio di Youssef Abanoub, studente diciottenne, da parte di un suo coetaneo all’istituto Einaudi-Chiodo di La Spezia ha riattivato quasi automaticamente un copione già visto. Da un lato il dibattito sul “disagio giovanile” e la cosiddetta generazione delle lame; dall’altro una reazione politica e mediatica che legge questi episodi come la prova di una deriva delle nuove generazioni e della necessità di risposte più dure e repressive.\nSi tratta di una narrazione semplice e rassicurante, ma profondamente fuorviante. Nei giorni successivi all’episodio abbiamo infatti assistito a una classica reazione di panico morale: una risposta collettiva amplificata, fatta di paura e indignazione pubblica, che si innesca quando un fenomeno viene percepito - soprattutto dallo sguardo degli adulti - come una minaccia grave all’ordine sociale. In questo caso, la diffusione dell’uso dei coltelli tra i giovani e l’aumento percepito della violenza producono una stigmatizzazione sproporzionata dei giovani “a disagio” e dei giovani migranti e alimentano richieste di maggiore controllo sociale.\nMa cosa ci dicono - davvero - i dati sulla violenza giovanile in Italia? Il quadro è molto meno allarmante di quanto suggerisca il dibattito pubblico. Consultando il database del Global Burden of Disease Study 2023 dell’Institute for Health Metrics and Evaluation, emerge che i decessi legati alla violenza interpersonale tra i giovani italiani sono nettamente inferiori alla media dei paesi comparabili. Tra i 15 e i 19 anni si registrano 0,23 decessi ogni 100 mila giovani, contro una media Ue di 0,46. Anche nelle fasce di età successive i numeri restano contenuti, attestandosi su livelli molto inferiori a quelli delle economie avanzate. Per avere un termine di paragone, negli Stati Uniti - il paese delle armi libere “per autodifesa” e dei metal detector nelle scuole - si arriva a 12,5 decessi ogni 100 mila giovani.\nAnche i dati del Ministero dell’Interno sulla criminalità minorile non mostrano un’esplosione nel lungo periodo: nel 2023 le segnalazioni sono state inferiori ai livelli di picco registrati nel 2015. È vero che nel periodo post-pandemico si osserva un aumento di alcuni fenomeni, in particolare delle lesioni dolose, ma parlare di emergenza strutturale è improprio.\nQuesto non vuol dire sottovalutare il problema. Al contrario, significa affrontarlo con strumenti adeguati. La ricerca internazionale e i rapporti della Organizzazione mondiale della sanità mostrano che la violenza giovanile è il risultato di fattori di rischio che operano su più livelli: individuale (comportamenti aggressivi, fragilità psicologiche, uso di sostanze), familiare e relazionale (scarsa supervisione, pratiche educative incoerenti, contesti sociali a rischio), comunitario (criminalità di quartiere, disuguaglianze economiche, povertà concentrata).\nI programmi di prevenzione più efficaci sono quelli che intervengono su questi fattori, riducendoli o attenuandone gli effetti. Le evidenze empiriche sono chiare: gli interventi fondati sulla prevenzione sociale, sull’educazione e sul rafforzamento dei contesti di vita dei giovani producono risultati migliori e più duraturi rispetto alle risposte esclusivamente repressive, che intervengono quando i comportamenti violenti sono già emersi e spesso con effetti limitati o controproducenti.\nNel dibattito italiano, però, questa evidenza continua a essere marginalizzata. Negli ultimi anni, la destra ha sistematicamente cavalcato i temi della supposta devianza giovanile - dai rave ai coltelli fino alla violenza politica. Mostrando una forte diffidenza verso il lavoro educativo e sociale, la destra appare priva degli strumenti culturali per affrontare fenomeni complessi come quello di La Spezia, che diventano così l’occasione per rilanciare misure di controllo e repressione. Decisioni che producono consenso immediato, ma non soluzioni.\nAnzi, questo approccio alimenta un circolo vizioso: rafforza nei giovani la percezione di istituzioni lontane, punitive e incapaci di ascolto, indebolisce il legame sociale e riduce gli spazi di mediazione e prevenzione. Esattamente il contrario di ciò che servirebbe.\nSe vogliamo davvero ridurre la violenza, occorre cambiare punto di vista. Uscire dalla retorica emergenziale, smettere di parlare dei giovani solo quando fanno paura. La sicurezza non si costruisce soltanto con la repressione, ma soprattutto con politiche per i giovani, capaci di dare senso, protezione e futuro alle nuove generazioni. Continuare a ignorarlo è miope. E colpevole.\n*Sociologo",
    "author": "Francesco Ramella",
    "source": "Il Domani",
    "published_date": "2026-01-24"
  },
  "https://ristretti.org/cosa-significa-educare-se-si-vuole-prevenire-il-disagio-nei-giovani": {
    "title": "Cosa significa “educare” se si vuole prevenire il disagio nei giovani",
    "link": "https://ristretti.org/cosa-significa-educare-se-si-vuole-prevenire-il-disagio-nei-giovani",
    "content": "di Vanna Iori\nAvvenire, 24 gennaio 2026\nBullismo, cyberbullismo, aumento dell’abuso di sostanze e dei coltelli sono il punto di arrivo di una lunga catena di silenzi, solitudini, fragilità non riconosciute. Abbiamo bisogno di recuperare una genitorialità diffusa. Nell’emergenza emotiva che si manifesta nei comportamenti adolescenziali e giovanili ci sono criticità sociali, relazionali, gesti di aggressività e di violenza riportati quotidianamente dalla cronaca. Siamo di fronte a una ferita collettiva, che interroga profondamente il mondo adulto. L’aggressività che esplode tra adolescenti non nasce nel vuoto. Bullismo, cyberbullismo, aumento dell’abuso di sostanze e dei coltelli sono il punto di arrivo di una lunga catena di silenzi, solitudini, fragilità non riconosciute che si traducono in gesti estremi, come quelli più recenti.\nÈ spesso un linguaggio disperato, quando le parole non sono state ascoltate, insegnate, accompagnate, quando le emozioni non hanno trovato tregua, quando la rabbia è rimasta senza argini. Molti dati presenti nelle ricerche sugli adolescenti (come quelle dell’Osservatorio giovani dell’Istituto Toniolo), indicano vissuti di rabbia, depressione, paure, insicurezze, ma sono indicati anche molti sentimenti e gesti positivi, empatia, solidarietà, speranza che arricchiscono i vissuti giovanili. Le cronache e i media però parlano raramente delle positività. E certamente l’urgenza di intervenire e indicare quali azioni dobbiamo mettere in campo per prevenire il malessere e i conseguenti comportamenti ha bisogno di risposte efficaci nei nostri gesti, nelle parole, nelle azioni da attivare come singoli e come comunità.\nFamiglia e scuola sono i luoghi prioritari in cui trasmettere protezione, ascolto, progettualità per il futuro. Ma servono investimenti, non slogan. Occorre una visione che metta al centro il diritto di crescere con fiducia, cioè investire in risorse stabili per la scuola e i servizi educativi, progetti di contrasto alla povertà educativa, centri di aggregazione, competenze educative efficaci. La sicurezza si costruisce con comunità educanti che si prendono cura: non basta aumentare repressione, sanzioni, divieti, controlli. Se mancano azioni di prevenzione e cura educativa fin dalla prima infanzia, non si fa che spostare il problema più avanti, rendendolo più grave, perché quando si manifestano i comportamenti che ci sconvolgono, è tardi! Ed è molto più difficile intervenire e recuperare le problematiche. Il passo basilare è costruire gli alfabeti dei sentimenti, insegnare le parole per dire ciò che si prova e cogliere il nesso con il comportamento che ne deriva.\nOccorre poi incrementare la genitorialità diffusa, la comunità, la condivisione. Perché nelle famiglie, divenute sempre più piccole per la denatalità, è cresciuta l’insicurezza: i genitori misurano la loro “riuscita” dalla riuscita dei figli e queste elevate aspettative affossano la serenità nei figli, nelle relazioni con altre famiglie e con la scuola, servizi sociali, associazioni. Famiglie e scuole devono essere spazi in cui si possa parlare, luoghi in cui gli adulti siano presenze significative e affidabili nell’educazione affettiva, relazionale, civile: non solo controllori ma interlocutori capaci di offrire tempo, ascolto, racconti, empatia, solidarietà, amicizia, gesti dove il prendersi cura prevale. Oltre alla scuola e alla famiglia c’è poi il mondo informatico.\nNon possiamo certo ignorare l’importanza di educare ad un uso corretto, nei modi e nei tempi, degli strumenti della rete, affinché il web non si insinui nei vissuti e la realtà virtuale non condizioni la vita reale, sospingendo i giovani verso la violenza e verso una dipendenza che allontana dalle relazioni autentiche. Tra gli altri ambiti importanti su versante educativo e preventivo vi è l’accesso a opportunità di umanizzazione attraverso sport, cultura, socialità, apertura.\nLo sport è occasione educativa se insegna a fare squadra (non tifoserie), a costruire rispetto reciproco, a fallire e ritentare E così il gioco, che non è una perdita di tempo, ma è pensare, è scoperta di sé, è condividere. Investire precocemente sull’educazione emotiva può avvalersi dunque di molte realtà, ruoli, persone per accompagnare relazioni positive di solidarietà e amicizia. Perché ogni volta che la violenza entra in una scuola, è un’intera comunità adulta che viene coinvolta nella responsabilità di fermare la brutalità o l’indifferenza e per non perdere la capacità di costruire la comunicazione “vera” della comunità educante.",
    "author": "Vanna Iori\nAvvenire",
    "source": "Avvenire",
    "published_date": "2026-01-24"
  },
  "https://ristretti.org/venezuela-in-carc-ere-ci-sono-ancora-mille-prigionieri-politici-duecento-i-desaparecidos": {
    "title": "Venezuela. “In carc ere ci sono ancora mille prigionieri politici. Duecento i desaparecidos”",
    "link": "https://ristretti.org/venezuela-in-carc-ere-ci-sono-ancora-mille-prigionieri-politici-duecento-i-desaparecidos",
    "content": "di Estefano Tamburrini\nIl Fatto Quotidiano, 24 gennaio 2026\nL’allarme delle ong. I parenti di chi è rimasto dietro le sbarre si sono accampati dinanzi a El Rodeo I, l’Helicoide, Boleíta e altri centri di detenzione. Secondo la Farnesina, sono 24 gli italiani in attesa di rilascio. I conti non tornano: la presidente ad interim del Venezuela Delcy Rodríguez ha annunciato la scarcerazione di 406 prigionieri politici ma Ong come Foro Penal e altre fonti indipendenti registrano appena 167 scarcerazioni nel corso del 2026, inclusi gli italiani Alberto Trentini e Mario Burlò. Il rilascio più recente: Rafael Tudares, genero dell’ex-candidato presidenziale Edmundo González Urrutia. “È stata una lotta dura, lunga più di un anno”, dice la moglie, Mariana González, chiedendo “piena libertà” per suo marito. Tudares è quindi scarcerato, ma non libero: deve “astenersi di rilasciare dichiarazioni sui media o commenti sui Social”, si legge nell’ordine di scarcerazione. Era sicuramente il caso di Alberto Trentini, che è stato comunque messo a rischio con il video inviato dalla Farnesina al Tg1.\nLe persone scarcerate in Venezuela sono costrette a tacere. Caracas non ha reso noto alcun elenco che attesti le scarcerazioni, le Ong invece sì. Nel frattempo spuntano nuovi nomi di detenuti: ne rimanevano 777, secondo stime ufficiali, ma in realtà sono oltre un migliaio. L’elenco aggiornato è stato presentato al segretario di Stato Usa Marco Rubio, incaricato di gestire le scarcerazioni a Caracas, dal Casla Institute.\n“Dopo l’avvio delle scarcerazioni abbiamo ricevuto trecento nuove segnalazioni: ne abbiamo confermato cento. Molte famiglie non hanno denunciato la prigionia dei loro cari per paura e perché minacciate dalle autorità e dalle guardie”, assicura l’avvocato Alfredo Romero, fondatore di Foro Penal. Tra i casi rimasti nell’ombra, quello degli sposi Patrick Zamora, 42 anni, e María Dalis, 50 anni, portati via senza mandato di cattura e lontani da un giusto processo. “Mi era stato detto che denunciare la loro prigionia avrebbe complicato le cose”, ammette la loro figlia, Julianny Flores, 25 anni, che ha scelto di rompere il silenzio. Ma potrebbe essere tardi. I riflettori sono già altrove, come anche l’attenzione dell’amministrazione Usa, indirizzata alla Groenlandia. “Ne hanno liberati molti. Usciranno praticamente tutti”, ha assicurato Donald Trump, interpellato a dal giornalista spagnolo David Alandete. Il dossier è stato portato anche presso l’Organizzazione degli Stati americani, dove l’ambasciatore Usa, Leandro Rizzuto, ha chiesto “il rilascio incondizionato di tutti i prigionieri ingiustamente trattenuti”, confermando la stima di “circa mille persone” ancora in cella.\nNon è chiaro il numero degli italiani in cella, che secondo la Farnesina sono 24, tra cui Daniel Echenagucia, che rischia l’oblio a El Rodeo I. Ma in verità i prigionieri politici sono passati in secondo piano: l’attenzione Usa è tutta concentrata sui giacimenti di petrolio e sulla riforma della “Ley organica de Hidrocarburos”, approvata giovedì sera dall’Assemblea nazionale.\nPreoccupano anche le sorti dei desaparecidos: 201 prigionieri di cui si sono perse le tracce. Tra questi c’è l’italo-venezuelano 60enne Hugo Marino i cui familiari chiedono “verità e giustizia”. È sparito da quasi sei anni, nell’aprile 2019, dopo essere stato arrestato dagli agenti del Controspionaggio militare all’aeroporto di Maiquetía. “Da allora nessuna notizia: noi però abbiamo diritto a sapere dov’è finito, se è vivo o morto. Ma nessuno ci aiuta, men che meno l’Italia”, spiega la mamma, Beatriz Marino.\nI familiari restano vigili, davanti alle carceri, in una vigilia lunga quindici giorni, retta a suon di caffè e sigarette. Pregano, protestano e dormono davanti a El Rodeo I, l’Helicoide, Boleíta e altri centri di detenzione. “Qui non c’è nessuno”, dicono i carcerieri alle madri che chiedono conto dei loro figli. Resta grave la situazione presso il Centro detentivo di Boleíta, zona 7 della Polizia nazionale bolivariana, dove Trentini è stato recluso nei primi giorni. “Non ci lasciano portare del cibo, né vestiti, né medicine. Ci dicono che non è qui. Viviamo in angoscia”, racconta Yaxzodara Lozada, moglie di Joel Bravo, funzionario di Pnb, ex-funzionario di polizia, detenuto mentre si recava a lavoro.\nNell’attesa sono già morti due prigionieri, sotto custodia: Edison Torres, ex-poliziotto, 52enne, deceduto il 12 gennaio, e José Gregorio Hernández Polo, 59 anni, colpito da un infarto pochi giorni fa. “Dopo la morte di Hernández non abbiamo più dormito, immaginando le condizioni detentive di chi rimane lì dentro”. I familiari pernottano in tenda, sotto lo sguardo vigile degli agenti, in tenuta antisommossa. Sulle loro divise la bandiera del decreto di “Guerra a muerte”, siglato da Simón Bolivar (1813). Avvistate anche nuove camere di videosorveglianza, che puntano dritto nelle tende: “Cosa altro vogliono, sorvegliarci mentre facciamo le nostre necessità?”, si chiede una delle madri. Li accompagnano attivisti sociali, sindacalisti e studenti, che scendono in piazza insieme a loro. È dall’estate 2024 che nessuno manifestava più. “Loro ci hanno tolto tutto, persino la paura”, è ora lo slogan del Comité para la libertad de los presos políticos.",
    "author": "Estefano Tamburrini\nIl Fatto Quotidiano",
    "source": "Il Fatto Quotidiano",
    "published_date": "2026-01-24"
  },
  "https://ristretti.org/i-numeri-del-pacchetto-sicurezza-la-paura-in-percentuale": {
    "title": "I numeri del Pacchetto sicurezza: la paura in percentuale",
    "link": "https://ristretti.org/i-numeri-del-pacchetto-sicurezza-la-paura-in-percentuale",
    "content": "di Vittorio Pelligra\nAvvenire, 23 gennaio 2026\nGli “instant poll” che hanno velocemente iniziato a circolare vengono rilanciati come fossero evidenze empiriche solide. Ma non è così. Non si tratta di negare l’esistenza di problemi reali nelle scuole o di minimizzare episodi gravi: si tratta di evitare che l’emotività sostituisca l’analisi. Nel dibattito che accompagna il nuovo “Pacchetto sicurezza” che il governo si appresta a portare in Parlamento a fare da sfondo alle misure annunciate, metal detector, controlli rafforzati, sorveglianza, c’è un coro di numeri che pretendono di parlare a nome dei cittadini, degli studenti, dei giovani. Percentuali precise, titoli efficaci e conclusioni nette. Peccato che, molto spesso, dell’origine di questi numeri non si sappia quasi nulla.\nI cosiddetti instant poll che hanno velocemente iniziato a circolare in questi giorni vengono rilanciati da diverse agenzie di stampa e quotidiani nazionali come se fossero evidenze empiriche solide. Ma basta scavare appena sotto la superficie per scoprire che non c’è nessuna scheda metodologica pubblica, i campioni sono indefiniti, i periodi di rilevazione vaghi e domande poste ai campioni, non meglio identificati, non sono dichiarate. Non si tratta di sondaggi nel senso proprio del termine, ma di rilevazioni opache che presto si trasformano in propaganda politica.\nUn sondaggio non è mai un risultato isolato. È un processo che richiede trasparenza, perché senza informazioni su come i dati sono stati raccolti non è possibile valutarne la solidità e quindi il significato. Quando questi elementi mancano, il dato non informa, semplicemente persuade. E la persuasione, soprattutto quando si parla di sicurezza, non è neutrale. La sicurezza è un tema ad alta intensità emotiva, in cui la paura precede spesso la riflessione e l’urgenza prende il posto del giudizio.\nQui si innesta una responsabilità che non riguarda solo chi produce questi dati, ma anche chi li rilancia. Il giornalismo, quando rinuncia a chiedere conto delle fonti e delle metodologie, abdica alla propria funzione critica. Diventa un amplificatore di narrazioni già pronte. Si passa dal raccontare i fatti al costruire l’emergenza. Il rischio è evidente. Numeri non verificabili vengono usati per suggerire che “la maggioranza chiede più controllo”, che “gli studenti vogliono misure drastiche”, che “la società è pronta a rinunciare a qualcosa in nome della sicurezza”. Ma una democrazia matura non può permettersi di fondare scelte strutturali su dati che non possono essere controllati. Non possiamo permetterci di utilizzare la statistica come un dispositivo retorico, utile a legittimare decisioni già prese.\nIn questo senso, il pacchetto sicurezza non è solo un insieme di norme: è un test sul rapporto tra politica, informazione e paura. Quando la politica utilizza numeri fragili per rafforzare il proprio impianto narrativo, e l’informazione rinuncia a verificarli, si crea una convergenza pericolosa. La cronaca diventa paura, la paura diventa bisogno, l’urgenza diventa giustificazione e il consenso viene anticipato anziché costruito attraverso un confronto pubblico realmente informato.\nNon si tratta di negare l’esistenza di problemi reali nelle scuole o di minimizzare episodi gravi. Si tratta di evitare che l’emotività sostituisca l’analisi e che dati sbagliati giustifichino scelte ideologiche. La sicurezza, se non è accompagnata da trasparenza e responsabilità nell’uso delle evidenze, rischia di trasformarsi in una scorciatoia politica. E i numeri, anziché illuminare il dibattito, finiscono per svolgere una funzione diversa: non spiegare ciò che accade, ma rendere accettabile ciò che si vuole fare, a prescindere. È qui che anche il giornalismo è chiamato a scegliere da che parte stare. Dalla parte della verifica o da quella dei clic.",
    "author": "Vittorio Pelligra\nAvvenire",
    "source": "Avvenire",
    "published_date": "2026-01-23"
  },
  "https://ristretti.org/stretta-sulla-devianza-minorile-lo-stato-ha-il-dovere-di-agire-lo-dico-da-magistrato": {
    "title": "Stretta sulla devianza minorile: lo Stato ha il dovere di agire, lo dico da magistrato",
    "link": "https://ristretti.org/stretta-sulla-devianza-minorile-lo-stato-ha-il-dovere-di-agire-lo-dico-da-magistrato",
    "content": "di Giuseppe Spadaro\nIl Dubbio, 23 gennaio 2026\nIl disegno di legge in materia di sicurezza pubblica, immigrazione e funzionalità delle Forze di polizia si inserisce in una fase storica in cui il tema della sicurezza non può più essere relegato a una dimensione emergenziale o retorica, ma si impone come questione strutturale di tenuta del patto sociale. I numerosi episodi di violenza urbana, rapine, aggressioni e danneggiamenti, e da ultimo, ahimè, anche di omicidio - spesso commessi da gruppi di giovanissimi, talvolta armati di coltelli o altri strumenti atti ad offendere - hanno inciso profondamente sulla percezione collettiva di sicurezza e sulla fiducia dei cittadini nella capacità dello Stato di presidiare il territorio.\nDa un punto di vista costituzionale, la sicurezza non è un valore antagonista alle libertà fondamentali, ma ne costituisce una condizione di esercizio. L’articolo 2 della Costituzione tutela i diritti inviolabili dell’uomo, ma presuppone un contesto di convivenza ordinata; l’articolo 3 impegna la Repubblica a rimuovere gli ostacoli che impediscono il pieno sviluppo della persona, tra i quali rientra certamente la paura diffusa e l’insicurezza quotidiana; l’articolo 16 garantisce la libertà di circolazione, ma “salvo limitazioni di legge per motivi di sanità o sicurezza”. È in questo spazio di bilanciamento che si colloca l’intervento legislativo che si vuole commentare.\nIl provvedimento, nel suo complesso, mira a rafforzare il controllo pubblico del territorio, a rendere più incisiva la prevenzione e a colmare quelle zone grigie in cui la risposta ordinamentale era divenuta inefficace o simbolica. La reintroduzione della procedibilità d’ufficio per taluni furti aggravati, l’inasprimento delle pene per il furto in abitazione, l’estensione dell’arresto in flagranza differita, il rafforzamento dei divieti di accesso alle aree urbane e le nuove fattispecie di reato legate alla fuga all’alt delle Forze di polizia rispondono a un’esigenza chiara: ristabilire la certezza della risposta dello Stato di fronte a condotte che, se tollerate o minimizzate, finiscono per normalizzare l’illegalità. Certo taluni potrebbero parlare, a fronte di tali misure di retorica securitaria, tuttavia ritengo invece che si possa parlare di un effetto deterrente, laddove la reintroduzione della procedibilità d’ufficio permette l’azione penale anche in mancanza dell’assenso della persona offesa.\nIn questa prospettiva, il ddl non sembra muoversi esclusivamente lungo una linea repressiva, ma tenta di ricostruire un ecosistema di sicurezza, in cui prevenzione, deterrenza e intervento tempestivo concorrono a evitare l’escalation della violenza. La sicurezza, così intesa, diviene uno strumento di coesione sociale e non di contrapposizione.\nCriminalità minorile e mutamento del paradigma. È tuttavia nel campo della criminalità minorile, campo che, ovviamente, ritengo di maggiore mia competenza, che il ddl assume un rilievo particolare e, per certi versi, innovativo. I fatti di cronaca degli ultimi tempi - aggressioni con coltelli tra adolescenti, rapine di gruppo ai danni di coetanei o adulti, risse violente in stazioni, centri commerciali e contesti scolastici - mostrano come una parte della devianza giovanile abbia perso il carattere episodico e impulsivo per assumere forme più strutturate, emulative e identitarie. Dal punto di vista psicologico, tali comportamenti sono spesso alimentati da dinamiche di gruppo, dalla ricerca di riconoscimento, dalla desensibilizzazione alla violenza e da un senso di impunità percepita. Quando il confine tra lecito e illecito si fa labile e la reazione istituzionale appare tardiva o inefficace, il comportamento antisociale tende a rafforzarsi, divenendo parte dell’identità del minore. È su questo terreno che il legislatore sceglie di intervenire anticipando la soglia di attenzione e rafforzando gli strumenti di prevenzione.\nL’ammonimento del Questore e l’intervento precoce. L’ampliamento dell’ammonimento del Questore ai minori tra i 12 e i 14 anni, anche per reati quali lesioni, rissa, violenza privata e minaccia commessi con armi o strumenti atti ad offendere, rappresenta un tentativo di interrompere precocemente la traiettoria deviante, una sorta di “tappa di riflessione per il minore”, un limite che, se valicato, apre le porte del circuito penale. L’ammonimento, infatti, pur non essendo una sanzione penale, ha un forte valore simbolico e psicologico: segnala al minore che il comportamento è osservato, qualificato come grave e non tollerato.\nDal punto di vista giuridico, si tratta di uno strumento amministrativo che anticipa l’intervento dello Stato senza ricorrere immediatamente alla giurisdizione penale; sul piano psicologico ciò può costituire un momento di rottura rispetto alla spirale di emulazione e di appartenenza al gruppo deviante. Il rischio, tuttavia, è che tale strumento venga utilizzato in modo automatico, senza un reale accompagnamento educativo, ed è questa la vera sfida: intervenire con tale provvedimento nell’immediato, come pars destruens, al quale tuttavia andrebbe aggiunta una pars costruens, che sarebbe rappresentata dall’azione sul piano educativo.\nLa responsabilizzazione della famiglia. La previsione di sanzioni amministrative a carico dei soggetti esercenti la responsabilità genitoriale segna un passaggio culturalmente significativo, una sorta di quantificazione edittale della “culpa in educando”. Il legislatore riconosce che la devianza minorile non è mai un fenomeno isolato, ma si inscrive in un contesto relazionale e familiare. La sanzione non mira tanto a punire, quanto a riattivare il ruolo educativo della famiglia, spesso indebolito o delegato integralmente ad altre istituzioni, in primis la scuola, la quale sta facendo ciò che può con i limiti e le risorse che ha. Sotto il profilo critico, resta il rischio di colpire famiglie già fragili o marginalizzate; tuttavia, il messaggio sotteso è chiaro: la prevenzione della violenza giovanile è una responsabilità condivisa, non delegabile esclusivamente alle istituzioni.\nColtelli, armi improprie e superamento della soglia di tolleranza. Uno dei punti più rilevanti del disegno di legge è il superamento della natura contravvenzionale del porto di coltelli e strumenti atti ad offendere. Gli episodi di cronaca mostrano come il coltello sia divenuto, per molti adolescenti, un oggetto di uso quasi ordinario, caricato di un valore simbolico di potere e controllo. Consentire l’arresto facoltativo - mai obbligatorio, va ribadito, nel contesto minorile - in flagranza, e l’applicazione di misure cautelari anche nei confronti dei minorenni, risponde all’esigenza di segnare un confine netto. Sul piano psicologico, la percezione di una risposta immediata e concreta può avere un effetto deterrente maggiore rispetto a sanzioni lontane nel tempo e poco comprensibili per il minore.\nPrevenzione primaria: il divieto di vendita ai minori. Sono poi pienamente d’accordo con il divieto di vendita ai minorenni di strumenti da punta e taglio, anche attraverso piattaforme online. Tale provvedimento interviene sulla fase antecedente alla condotta illecita e mira a prevenirla. È una misura di prevenzione primaria che riconosce come l’accessibilità agli strumenti di offesa sia un fattore decisivo nell’escalation della violenza giovanile. Rimane la difficoltà di effettiva realizzazione pratica di tale misura, tenendo comunque presente che un coltello da cucina si trova in ogni casa.\nValutazione conclusiva. Ritengo quindi che, nel loro complesso, le misure contenute nel presente disegno di legge delineino un cambio di passo nella gestione della sicurezza sociale e, in particolare, della criminalità minorile. Pur presentando profili di criticità - soprattutto in relazione al rischio di compressione delle garanzie e di stigmatizzazione dei minori e nella realizzazione pratica di alcuni provvedimenti previsti - l’impianto appare sostanzialmente orientato alla tutela del patto sociale cristallizzato nella nostra Costituzione.\nIn un contesto in cui l’insicurezza rischia di alimentare la sfiducia nelle istituzioni e la tentazione dell’autotutela, il rafforzamento del presidio pubblico del territorio e l’intervento precoce sulle condotte devianti possono rappresentare non una deriva securitaria, ma un atto di responsabilità dello Stato oramai non più rinviabile. La condizione essenziale resta quella di un’applicazione proporzionata, integrata con politiche educative e sociali di rete, affinché la sicurezza non diventi repressione cieca, ma strumento di coesione e di futuro.",
    "author": "Giuseppe Spadaro\nIl Dubbio",
    "source": "Il Dubbio",
    "published_date": "2026-01-23"
  },
  "https://ristretti.org/risse-e-coltelli-vi-spiego-la-violenza-dei-nostri-ragazzi": {
    "title": "Risse e coltelli: “Vi spiego la violenza dei nostri ragazzi”",
    "link": "https://ristretti.org/risse-e-coltelli-vi-spiego-la-violenza-dei-nostri-ragazzi",
    "content": "di Giovanna Sciacchitano\nAvvenire, 23 gennaio 2026\nParla lo psicoterapeuta Alfio Maggiolini: dilaga un senso di non inclusione sociale, soprattutto nelle famiglie di seconda o terza generazione. Il resto lo fanno droga e povertà. Ecco cosa servirebbe per invertire la rotta. Genitori e cittadini, siamo tutti preoccupati per il fenomeno della violenza giovanile di gruppo. Secondo l’ultimo rapporto Espad (Cnr), circa il 40% degli studenti fra i 15 e i 19 anni ha partecipato a risse. Pressappoco un milione di ragazzi. Nello specifico quasi la metà degli studenti e un terzo delle studentesse hanno partecipato a zuffe nell’ultimo anno. Quasi un quinto dei ragazzi ha partecipato a risse fra gruppi, mentre tra le ragazze la percentuale è decisamente inferiore (7,2%).\nComportamenti e atteggiamenti allarmanti. Il nuovo anno si è aperto con un ultrasedicenne accusato, nel modenese, insieme ad altri coetanei, di reiterate aggressioni, estorsioni e minacce armate ai danni di un altro minorenne. A Milano un ragazzo è stato accoltellato al volto. Ricordiamo tutti il pestaggio feroce, sempre nel capoluogo lombardo, in cui uno studente ventiduenne della Bocconi è stato ridotto in fin di vita. E in ultimo il dramma dell’accoltellamento nella scuola di La Spezia, con la morte del giovanissimo Aba. Tutti questi episodi impongono una riflessione. Riflessione che abbiamo fatto con Alfio Maggiolini, psicoterapeuta e socio dell’Istituto Minotauro. Da tempo lavora con i Servizi della Giustizia minorile della Lombardia e ha insegnato psicologia dell’adolescenza e del ciclo di vita presso l’Università di Milano Bicocca. Maggiolini è curatore del libro “Non solo baby gang” (182 pp. Franco Angeli, 24 euro), frutto di un’indagine svolta per il Comune di Milano che ha analizzato i comportamenti trasgressivi degli adolescenti. Ecco cosa gli abbiamo chiesto.\nQuesto tipo di aggressioni che hanno scioccato l’opinione pubblica sono, come sembrerebbe, in aumento?\nGià dopo la pandemia abbiamo avuto qualche segnale riguardo all’aumento di alcuni reati di strada, cioè aggressioni, risse o rapine in pubblica via. Questo dato si inserisce, però, in un quadro generale in cui i reati minorili non sono particolarmente in aumento. Bisogna dire, poi, che i comportamenti violenti di gruppo ci sono sempre stati. Nel dopoguerra a Milano c’era la ligera (ragazzi che andavano in giro con i coltelli), nell’Ottocento esisteva la compagnia della teppa, che erano poi bande giovanili. In ogni epoca, è esistita la violenza, che può assumere diverse forme a seconda del contesto socio-economico.\nChi sono i ragazzi che vengono coinvolti in questi episodi di violenza?\nSono ragazzi di ogni genere. Statisticamente sono un po’ di più i ragazzi di “seconda generazione” e i minori stranieri non accompagnati. La variabile di fondo, al di là degli aspetti psicologici, è un senso di non inclusione sociale e le difficoltà economiche da parte dei ragazzi e delle loro famiglie. Questa è la base a cui si aggiunge in alcuni casi anche una componente patologica.\nCome nascono le risse?\nCi possono essere risse che sono sostanzialmente spintoni o scambi verbali, fino a situazioni che diventano molto più violente. La tipologia dei ragazzi coinvolti può essere diversa. In alcuni casi i problemi nascono da rivalità banali, magari fra un gruppo e un altro di persone che si conoscono, per un’offesa che degenera in un confronto violento. A volte alla pari a volte no. Spesso è addirittura difficile riconoscere vittime e aggressori. In altre situazioni ci sono gruppi che prendono di mira persone sconosciute, con comportamenti molto più violenti. C’è una grande diversità di forme di livello di violenza e anche di persone coinvolte. Quando la violenza è molto grave è più probabile che ci siano anche componenti psicopatologiche in qualcuno dei membri. A volte basta che siano presenti anche solo in una persona.\nCome si spiegano i livelli di ferocia e di disumanità?\nSono tante le situazioni disumane che purtroppo accadono. Quando capita agli adolescenti è più facile che si facciano generalizzazioni, ma non si dovrebbero fare.\nChe ruolo ha l’abuso di sostanze?\nNon è la causa delle manifestazioni di violenza, ma certamente disinibisce il livello di violenza. È come se il gruppo si esaltasse più facilmente quando c’è abuso di sostanze. Anche solo l’alcol può avere un effetto di disinibizione rilevante di certe emozioni.\nQueste aggressioni hanno come protagonisti quasi sempre ragazzi, c’è anche una violenza femminile?\nSono soprattutto fenomeni maschili. Statisticamente il confronto fra gruppi, l’esibizione di forza, le minacce, l’antagonismo ostile sono prevalentemente comportamenti maschili. Ci sono anche situazioni femminili, ma sono molto rare. Più spesso le ragazze esprimono queste dinamiche verbalmente. Il livello di violenza è molto più basso e poco fisico, molto meno visibile e preoccupante socialmente. Inoltre, le ragazze sono più spesso violente con persone conosciute. Mentre i maschi possono essere violenti anche verso chi non conoscono.\nLe famiglie cosa possono fare quando ci sono?\nCapita spesso che i ragazzi che hanno questi comportamenti si trovino in situazioni familiari difficili dal punto di vista sociale o economico. O dal punto di vista psicologico. Ci possono essere ragazzi con una componente psicotica che emerge attraverso questi comportamenti. Molto spesso sono difficoltà che diventano evidenti nel corso dell’adolescenza, che di per sé è già un fattore di turbolenza. Se i genitori si accorgono di qualche difficoltà alle scuole medie possono o “aggiustare il tiro” nel proprio stile educativo oppure chiedere aiuto per capire come fare. Molto spesso i ragazzi coinvolti in queste situazioni hanno già avuto manifestazioni di problemi di qualche tipo negli anni precedenti, come problemi scolastici o comportamentali. A volte questi adolescenti sono già stati segnalati ai servizi territoriali, quindi sono stati presi in carico. Purtroppo queste prese in carico rischiano di frequente di non essere efficaci perché si tratta di situazioni che richiedono una visione complessa che riguarda la diagnosi del ragazzo, ma anche la valutazione del contesto familiare e sociale. Non sempre si ha uno sguardo così articolato e gli interventi, per tante ragioni, possono risultare un po’ dispersivi.\nIn che modo può intervenire la scuola?\nLa scuola può intervenire in diversi modi: alla base spesso ci sono dinamiche di gruppo, che nascono proprio in questo contesto. In generale la scuola li affronta attraverso provvedimenti disciplinari, come note, sospensioni o segnalazioni. Tuttavia questi interventi non incidono, anche se possono contenere un po’. Addirittura qualche volta finiscono per essere un fattore di rischio. Così, un ragazzo sospeso può finire per non frequentare più e sappiamo che la dispersione scolastica è un fattore di rischio per l’aggregazione di strada. Abbiamo bisogno di una scuola che abbia come obiettivo l’inclusione sociale, favorire i più svantaggiati, obiettivo che in molte realtà si persegue. Però, questo sforzo dovrebbe essere potenziato e non può gravare solo sulle spalle degli insegnanti. Le scuole dovrebbero avere supporti psico-socio-educativi che integrino questo obiettivo nel funzionamento didattico.\nE dal punto di vista della normativa?\nIl recente “decreto Caivano” ha aumentato sostanzialmente le pene. L’aumento delle pene è, però, inutile in questa situazione e anche controproducente perché produce un sovraffollamento delle carceri minorili con altri problemi, come il contagio all’interno delle carceri. Invece, più che l’inasprimento delle pene occorre tempestività. Cioè la risposta immediata del Tribunale. Cosa che accade per i reati più gravi, ma meno per i reati più lievi. A volte questi reati vengono messi in secondo piano. Anche i reati compiuti da minori di 14 anni richiedono risposte tempestive. Se si interviene un anno dopo c’è troppa distanza fra il problema che l’ha generato e la risposta. Occorrono interventi psico-socio-educativi in situazioni relativamente lievi che vanno presi come segnali di prime difficoltà. Intervenire solo sui reati gravi rischia di far perdere questi segnali di allarme. Bisogna poi capire bene quale sia il problema da cui è scaturita la violenza. La causa può essere, come abbiamo visto, un problema mentale, un disagio socio-economico e in altri casi la mancanza di integrazione culturale. Se non si capisce qual è il problema è difficile intervenire in maniera efficace.\nCome Minotauro come lavorate?\nLavoriamo con un’équipe da molti anni con la giustizia minorile e vediamo ragazzi fra i 14 e i 18 anni sottoposti a procedimenti penali anche gravi. Facciamo valutazioni e interventi in collaborazione con i servizi della giustizia minorile e con il Tribunale. In sintonia con la logica del codice di procedura penale minorile italiano effettuiamo soprattutto interventi di supporto alla messa alla prova. Si tratta di lavori psicologici sociali e educativi. Lavoriamo per costruire progetti di riparazione sociale e di sviluppo coinvolgendo sia il minore, sia la famiglia. Possiamo dire che la messa alla prova in Italia si conclude nell’80% dei casi positivamente. Inoltre, abbiamo un’attività di ricerca.\nIn base a quanto registrato dal vostro osservatorio, cosa servirebbe per prevenire queste situazioni?\nNei primi anni di vita dei bambini sarebbero necessari interventi di supporto alle famiglie per favorire la costruzione di legami di attaccamento positivo. Nell’età delle medie, invece, la costruzione di gruppi di intervento a favore dell’elaborazione delle dinamiche di gruppo che si manifestano a scuola e interventi psico-socio-educativi complessi rivolti anche alle famiglie. Il problema economico è un problema rilevante, quindi ci vogliono luoghi pubblici che favoriscano l’aggregazione di gruppo. Inoltre, per molti ragazzi è necessario un inserimento rapido nel mondo del lavoro. Bisogna favorire anche l’inserimento lavorativo per chi non ha voglia o no",
    "author": "Giovanna Sciacchitano\nAvvenire",
    "source": "Avvenire",
    "published_date": "2026-01-23"
  },
  "https://ristretti.org/il-referendum-sulla-giustizia-sara-un-derby-sul-governo": {
    "title": "Il referendum sulla giustizia sarà un derby sul governo",
    "link": "https://ristretti.org/il-referendum-sulla-giustizia-sara-un-derby-sul-governo",
    "content": "di Angelo Panebianco\nCorriere della Sera, 23 gennaio 2026\nTra principi liberali e scontri ideologici, il voto di marzo diventa un test politico. Più scontro che confronto. La campagna elettorale in vista del referendum sulla separazione delle carriere dei magistrati illustra bene l’abisso che separa la democrazia ideale e la democrazia reale. In una democrazia ideale alle prese con un referendum si confrontano pacatamente opinioni diverse che entrano nel merito della legge, ne discutono i dettagli, valutano le potenziali implicazioni delle norme. In una democrazia ideale i contendenti condividono un principio e un metodo: il principio consiste nel riconoscimento comune che nessuno è autorizzato a credersi il detentore della “verità”.\nSi confrontano opinioni e ciascuno ha il diritto di esplicitare, a sostegno della propria, argomenti che egli (legittimamente) ritiene più plausibili di quelli avanzati dai sostenitori dell’opinione opposta. Il metodo consiste nel discutere a partire da una base comune: la comune conoscenza dei contenuti della legge sottoposta a referendum.\nCome ognun vede, ciò che davvero accade, con tutto ciò, c’entra ben poco, anzi nulla. Insulti sanguinosi, processi alle intenzioni, disinformazione distribuita a piene mani sui contenuti della legge, gli oppositori trattati non da avversari che hanno un’opinione diversa dalla propria ma come nemici che è lecito aggredire verbalmente. Vogliamo dire che un referendum su un tema rilevante è un’ottima occasione per osservare certi esseri umani nel momento in cui riescono a tirare fuori il peggio di sé?\nOvviamente, trattando di una questione così divisiva, è giusto che ciascuno esponga la propria opinione. Quella di chi scrive, illustrata periodicamente su questo giornale per oltre trent’anni, è che se si arrivasse davvero a separare le carriere di giudici e pubblici ministeri, questa sarebbe la prima, vera, riforma “liberale” della Costituzione varata nel 1948. Garantirebbe che il giudice sia sempre terzo, senza legami con l’avvocato dell’accusa e con quello della difesa. Garantirebbe quel gioco di “pesi e contrappesi” entro l’istituzione giudiziaria che è l’unico modo fin qui escogitato per tutelare i diritti della persona (soprattutto a fronte di quel “terribile diritto” che è il diritto penale). Per sovrappiù, la chiara distinzione fra giudici e pubblici ministeri consentirebbe al pubblico di aspettare il parere del giudice prima di abbracciare le tesi del pm. Renderebbe non più solo una grida manzoniana ma un principio vivo nella consapevolezza dei più la presunzione di non colpevolezza fino all’emissione della sentenza.\nSi considerino le obiezioni più serie. Ossia, lasciamo da parte bugie e scorrettezze varie (come quella secondo cui i fautori della separazione delle carriere sarebbero tutti piduisti o giù di lì). Senza dimenticare però che bugie e sciocchezze - come mostra tanto di ciò che circola sui social su qualunque argomento - sono in grado di fare presa sui più sprovveduti.\nLe obiezioni serie, dunque. Si riducono a due. La prima è che i passaggi da un ruolo all’altro (da giudice a pm e viceversa) sono ormai ridotti al lumicino. Talché, la separazione delle carriere sarebbe già di fatto operante. È un’obiezione solida solo in apparenza. Perché ciò che non è stato ancora spezzato è il legame corporativo fra gli occupanti dei due ruoli: essi sono tuttora rappresentati dalle stesse organizzazioni corporative (l’Associazione nazionale magistrati, le correnti organizzate). Se la legge supererà lo scoglio del referendum ciò non avrà più senso. È un fatto che se non si spezzano quei legami, un’autentica separazione non ci può essere. Ciò che è necessario è un disallineamento fra gli interessi corporativi dei giudici e quelli dei pm. Non c’è vera separazione se il giudice, pensando che potrebbe un giorno ritrovarsi il pm che ha di fronte dentro il Csm a decidere della sua carriera, non si sente del tutto libero, se così ritiene, di dargli torto.\nLa seconda obiezione meritevole di attenzione è che, con la legge prevista, si rischia di lasciare i pm privi di vincoli, un corpo di superpoliziotti in grado di fare e disfare ciò che vogliono. A parte il fatto che, come dimostrano le vicende giudiziarie degli ultimi decenni, i suddetti superpoliziotti sono già tra noi da un bel pezzo, l’obiezione non appare comunque dirimente. Tutto è possibile naturalmente e, come si è detto, nessuno possiede la “verità”. Ma è lecito ritenere che i pm sarebbero comunque bilanciati dai giudici, vincolati per il fatto di avere il fiato dei giudici sul collo.\nLa sua vitale necessità di mantenere la connessione corporativa fra giudici e pm spiega perché l’Associazione nazionale magistrati si batta come un leone per difendere l’unità delle carriere. Così come fanno le correnti organizzate. Quella connessione è sempre stata la base della loro potenza. Il che spiega, come ha denunciato Antonio Di Pietro (Corriere della Sera, 17 gennaio) le tante tesi infondate messe in circolazione. Come quella secondo cui ciò a cui puntano i fautori dei “sì” sarebbe il controllo politico dei pm. La realtà smentisce tale illazione.\nNella legge non c’è nulla del genere. Per giunta, nella pratica delle democrazie occidentali la separazione è la regola ma ciò solo raramente si associa al controllo politico dei pm. Il paradosso è che quel controllo c’è invece nell’unica democrazia che condivide con l’Italia l’unità delle carriere (la Francia). L’Associazione nazionale magistrati, comunque, si dimostra ancora una volta molto brava nel chiamare a raccolta i tanti professionisti dell’”allarme democratico”, quelli che “aiuto, sta arrivando la tirannia”.\nSi sa, ci attende un derby in cui il voto decisivo, plausibilmente, sarà, non già quello di coloro che la pensano in un modo o nell’altro sulla separazione, ma quello di quanti sono a favore o contro il governo in carica: un referendum sul governo, insomma. Da qui l’accusa di “traditori” che esponenti della sinistra lanciano contro i tanti che, pur di sinistra, si sono pronunciati per il “sì”. La libertà individuale non è mai stata una vera priorità degli italiani. Presumibilmente, continuerà a non esserlo quale che sarà il risultato referendario. Magari, chissà?, le regole e le procedure che servono a tutelare la libertà dei singoli staranno più a cuore, o così si spera, alle generazioni successive.",
    "author": "Angelo Panebianco\nCorriere",
    "source": "Corriere della Sera",
    "published_date": "2026-01-23"
  },
  "https://ristretti.org/perche-meloni-e-schlein-per-ora-non-mettono-la-faccia-sul-referendum": {
    "title": "Perché Meloni e Schlein (per ora) non mettono la faccia sul referendum",
    "link": "https://ristretti.org/perche-meloni-e-schlein-per-ora-non-mettono-la-faccia-sul-referendum",
    "content": "di Alessandro De Angelis\nLa Stampa, 23 gennaio 2026\nA sinistra la difficoltà di costruire un racconto. A destra i timori sulle conseguenze politiche. Finora si è parlato soprattutto della data (del referendum) e dei ricorsi. E poi di qualche polemica sui manifesti del no, ad opera del fronte del sì. Insomma, per ora, il clima non è da “madre di tutte le battaglie”. È anche vero che, ormai, non esistono più le campagne elettorali di una volta: tutto si concentra a ridosso della scadenza. Ma la ragione, di una campagna che non decolla, riguarda al momento l’assenza dei leader, Giorgia Meloni ed Elly Schlein, per ragioni diverse.\nPer il centrodestra il come approcciarsi alla pugna è relativamente più semplice. Non tanto perché, sondaggi alla mano, è in vantaggio. Piuttosto perché la riforma in sé è una grande bandiera mobilitante per il suo popolo. Nessuno andrà a votare sul “sorteggio” del Csm, o su questo o quell’aspetto tecnico. Ma “contro i giudici”, spartito che tocca corde moderne, come l’insofferenza trumpiana ai controlli, e antiche: le toghe rosse, la “persecuzione giudiziaria”, le inchieste a “orologeria”. Insomma, si tratta di compiere l’ultimo miglio per realizzare, come è stato detto dal guardasigilli Carlo Nordio, il “sogno Berlusconi”. Peraltro in un paese dove, rispetto ai tempi di Berlusconi, la magistratura è più debole ed è stata investita da una crisi di credibilità (vai alla voce: scandalo Palamara).\nInsomma, il governo tiene la questione sul tema in oggetto - i giudici - e senza sovraesporre Giorgia Meloni. La premier sa bene che un’eventuale bocciatura della sua principale (e unica riforma) non sarebbe indolore e si tiene un passo indietro dalla campagna vera e propria. Evita cioè la “politicizzazione”, che trasformerebbe il referendum sui giudici in referendum sul governo, dando agli avversari il bersaglio unificante. La strategia però ha un’incognita. Quel popolo si mobilita per votare Giorgia, non il sorteggio del Csm. Senza la sua leader in campo, la capacità di portare la gente alle urne potrebbe risultare ridotta e indurla a un cambio di postura in corso d’opera. Che però, a quel punto, politicizzerebbe la tenzone.\nLe radici della difficoltà a sinistra, albergano proprio qui. Hanno a che fare con la ricerca di un “racconto”: come approcciarsi al referendum senza appiattirsi solo sulla difesa dei giudici, non proprio popolari neanche da quelle parti come dimostra anche la presenza di una “sinistra per il sì”, favorevole alla separazione delle carriere. I Cinque stelle questo problema di appiattimento non ce l’hanno. Per di più il canovaccio della campagna glielo ha fornito proprio Carlo Nordio, involontario testimonial del “no”, quando ha detto, testuale: “Questa riforma converrebbe anche al Pd, nel momento in cui andasse al governo”. Perfetto per denunciare una Casta che non vuole farsi giudicare. Messa così, è davvero una competizione populista: sei contro i giudici che impediscono a chiunque di governare o sei contro la politica che non vuole farsi processare?\nComunque la giri, per la sinistra è una sconfitta: nel primo caso vince Giorgia Meloni, nel secondo la vittoria è di Conte e del cosiddetto “partito dei giudici”. Di qui, la cacofonia a sinistra. C’è chi, per uscire dalla tenaglia, ha ricominciato con la teoria dell’”allarme democratico”, cui il paese ha già dimostrato, nelle svariate volte in cui è stato ventilato, di essere assai poco sensibile. C’è chi prova invece a stare nel merito, ma le tesi sono contradditorie. Secondo alcuni con la riforma si crea uno “strapotere dei pm”, per altri si “vogliono mettere i pm sotto il controllo dell’esecutivo”, quindi ad essi si toglie potere. La sintesi è un po’ funambolica: se ne dà troppo oggi, quindi domani si interverrà per ridimensionarli.\nLa via d’uscita, per mobilitare il proprio popolo, è solo una. Politicizzare contro il governo. Nessuno votò per la “preferenza unica”, ma contro Craxi e il pentapartito. Nessuno votò contro la riforma Renzi, ma per mandarlo a casa. E - c’è poco da fare - per portare alle urne quei dodici milioni che votarono al referendum sul jobs act (cioè quanto il centrodestra prese alle politiche) occorre mobilitare contro Giorgia Meloni. Ed ecco perché Elly Schlein finora è al minimo sindacale. Vale per lei quel che vale per Giorgia Meloni.\nLa politicizzazione ha delle conseguenze. Se chiami alla spallata per tentare la vittoria e poi perdi, ti intesti la sconfitta. E questo è un colpo in relazione alle ambizioni di guidare il centrosinistra alle politiche tra pochi mesi, altro che primarie. La morale della favola è un paradosso (ma non troppo). Il paradosso di un appuntamento che vale, come conseguenze, quasi quanto le politiche. E, proprio per questo, induce le due principali leader a una cautela nell’esposizione (almeno per ora).",
    "author": "Alessandro De Angelis\nLa Stampa",
    "source": "La Stampa",
    "published_date": "2026-01-23"
  },
  "https://ristretti.org/ddl-stupri-il-consenso-non-ce-piu-la-lega-da-il-colpo-di-spugna": {
    "title": "Ddl stupri, il consenso non c’è più. La Lega dà il colpo di spugna",
    "link": "https://ristretti.org/ddl-stupri-il-consenso-non-ce-piu-la-lega-da-il-colpo-di-spugna",
    "content": "di Eleonora Martini\nIl Manifesto, 23 gennaio 2026\n“Un passo indietro” La relatrice del provvedimento al Senato, l’avvocata Bongiorno, presenta un testo che introduce invece il concetto di “dissenso”. Una legge sul consenso senza consenso. Di più: il “consenso” sparisce e al suo posto appare l’opposto, il “dissenso”. Sembra un gioco di parole, ma non lo è. È invece la proposta di riformulazione del ddl Stupri avanzata dall’avvocata leghista Giulia Bongiorno, relatrice al Senato del testo che era già stato approvato all’unanimità dalla Camera, in prima lettura.\nUn atto “irricevibile, una cosa inaccettabile, un iter così non si era mai visto prima”, s’indigna la deputata Pd Laura Boldrini, firmataria del primo progetto di legge che introduceva il concetto di “consenso” nella fattispecie del reato di violenza sessuale previsto nell’articolo 609-bis c.p.. Un provvedimento che aveva lo scopo, ricorda Boldrini, “di applicare la Convenzione di Istanbul ratificata nel 2013 e mettere l’Italia al passo con gli altri Paesi europei”.\nE invece la famosa stretta di mano di novembre tra Giorgia Meloni e Elly Schlein a suggello di un patto politico “contro la violenza maschile” è una foto già sbiadita. Anzi, sembra frutto dell’intelligenza artificiale. La maggioranza fa marcia indietro e s’inventa una doppia fattispecie di reato, affiancando all’attuale stupro “commesso tramite violenza o minaccia” (dai 6 ai 12 anni di carcere) un’altra forma di violenza sessuale reputata meno grave, punita con la reclusione da 4 a 10 anni.\n“La volontà contraria all’atto sessuale deve essere valutata tenendo conto della situazione e del contesto in cui il fatto è commesso - si legge nella proposta di riformulazione leghista - L’atto sessuale è contrario alla volontà della persona anche quando è commesso a sorpresa ovvero approfittando della impossibilità della persona stessa, nelle circostanze del caso concreto, di esprimere il proprio dissenso”. In sostanza, si è passati dal “consenso libero e attuale” (formulazione che aveva sollevato dubbi tecnico giuridici anche a sinistra) introdotto nel testo approvato all’unanimità alla Camera, al “consenso riconoscibile” (proposta personale anticipata qualche settimana fa dalla senatrice Bongiorno che spergiurava sulla centralità dell’approvazione esplicita all’atto sessuale), per arrivare infine quasi ad un capovolgimento del concetto stesso.\nIl testo che nomina il “dissenso” e non più il “consenso”, nelle intenzioni della destra dovrebbe arrivare in Aula al Senato (per poi tornare alla Camera, in caso di approvazione) il 10 febbraio. Ma le opposizioni, dentro e fuori il Parlamento, si dicono inorridite davanti al “tradimento” del patto politico e alla “presa in giro imbarazzante” del Parlamento.\nLa senatrice Bongiorno, difesa da tutta la maggioranza compresa Fd’I, in una nota si difende teorizzando di aver voluto tutelare la vittima “a 360 gradi”, in quanto alla “norma vigente che condiziona la punibilità a positive condotte di violenza, minaccia o abuso di autorità da parte dell’autore del reato” è stata aggiunta un’altra norma che “punisce la violenza sessuale anche quando la persona si è trovata nell’impossibilità di esprimere consenso o dissenso perché è stata colta di sorpresa o non ha potuto reagire, paralizzata dalla paura o dall’imbarazzo”. Mentre, spiega l’avvocata leghista, il testo approvato alla Camera “rischiava di parificare tutte le situazioni e, gravando l’imputato di oneri di documentazione del preventivo e dettagliato consenso della vittima, qualcuno pensava introducesse una inversione dell’onere della prova”.\nUna tesi che non trova l’approvazione “di tutte le forze politiche” auspicato dalla presidente della commissione Giustizia dove il ddl è incardinato. L’aria invece si è fatta piuttosto pesante. Per la segretaria confederale della Cgil Lara Ghiglione, la nuova formulazione “è un gravissimo arretramento” non solo rispetto alle convenzioni internazionali ma perfino a “sentenze della Corte di Cassazione che parlano di “consenso libero e attuale”.\n“Se l’esecutivo proseguirà sul concetto dell’azione contraria alla volontà della vittima, come Cgil - avvisa Ghiglione - preferiamo non avere la legge e continuare ad affidarci al diritto internazionale e agli orientamenti della giurisprudenza”. Stessa posizione espressa da vari esponenti del Pd, di Avs e del M5S. “Come ha fatto Giulia Bongiorno, avvocata di vittime di violenza sessuale, a voltare le spalle alle donne in questo modo? Valgono più gli ordini di scuderia, le opinioni delle penne più sessiste del giornalismo italiano, che il diritto delle vittime a essere credute e tutelate?”, insiste Boldrini. Mentre le associazioni di donne contro la violenza come D.i.Re o Differenza donna parlano di “clamoroso passo indietro anche rispetto alla legge vigente”.",
    "author": "Eleonora Martini\nIl Manifesto",
    "source": "Il Manifesto",
    "published_date": "2026-01-23"
  },
  "https://ristretti.org/bongiorno-perche-nel-ddl-stupri-si-parla-di-dissenso-e-non-di-consenso": {
    "title": "Bongiorno: “Perché nel Ddl Stupri si parla di dissenso e non di consenso”",
    "link": "https://ristretti.org/bongiorno-perche-nel-ddl-stupri-si-parla-di-dissenso-e-non-di-consenso",
    "content": "di Alessandra Arachi\nCorriere della Sera, 23 gennaio 2026\n“Meno sanzioni? Ho accolto i rilievi del Pd”. Senatrice Giulia Bongiorno, nella sua proposta di legge sulla violenza sessuale depositata oggi in commissione Giustizia del Senato sparisce la parola “consenso” che viene cambiata con la parola “dissenso”. Ovvero, si legge: “L’atto sessuale è contrario alla volontà della persona anche quando è commesso a sorpresa ovvero approfittando della impossibilità della persona stessa, nelle circostanze del caso concreto, di esprimere il proprio dissenso”.\nCon questa formulazione qual è la differenza con l’attuale legislazione?\n“La mia proposta prevede il reato di violenza quando si compiono atti sessuali contro la volontà di una persona. Si tratta innegabilmente di un deciso ampliamento della tutela per le vittime di violenza. Se oggi il Codice penale punisce soltanto alcune ipotesi di violenza, come quelle con minaccia o costrizione, con il nuovo testo si garantisce una protezione delle vittime a 360 gradi, sottolineando che è reato ogni atto contro la loro volontà. È rilevante anche una seconda novità. È stato poi introdotto il reato di freezing”.\nCosa significa?\n“Nei casi in cui la vittima resta paralizzata dalla paura di fronte al suo aggressore, a volte l’imputato viene assolto perché sostiene di non aver potuto capire quale fosse la volontà della donna. È per superare queste decisioni veramente inaccettabili, che è stato previsto che anche nei casi di freezing, cioè quando la donna non manifesta la sua volontà perché congelata dalla paura, si debba presumere il dissenso. Quindi, è sempre reato se manca una manifestazione chiara”.\nPerché non andava bene il concetto di “consenso libero e attuale”, ovvero la formulazione della proposta di legge approvata alla Camera?\n“La proposta della Camera introduceva già la linea seguita nella nuova formulazione, e per questo spero che il testo sia votato da tutti. Secondo alcuni il testo della Camera invertiva l’onere della prova, cioè imponeva all’imputato una serie di prove a volte impossibili da fornire. Con il mio testo si valorizza la volontà della donna senza alterare le dinamiche processuali”.\nPerché ridurre la pena per chi commette stupro portandola ad un range da 4 a 10 anni rispetto ai 6-12 anni del testo approvato all’unanimità a Montecitorio?\n“Avevo dichiarato in precedenza che la mia idea era di creare una cascata di aggravanti. Trattandosi di un testo unificato, ho accolto poi la richiesta del Pd di ridurre la pena per il caso di violenza senza minaccia e costrizione. Ma resto dell’idea che sarebbe stato meglio aggravare tutte le sanzioni”.\nLe opposizioni l’accusano anche a gran voce di aver scritto un testo che è “un grande arretramento”. Cosa risponde?\n“Esistono le chiacchiere ed esistono i dati oggettivi. Con il mio testo, per la prima volta, ricongiungendo la norma al diritto vivente, si tipizza il ruolo centrale della volontà quale estrinsecazione della libertà del consenso in materia sessuale”.\nCome si ricostruisce la volontà della donna?\n“La presenza del consenso o del dissenso dev’essere valutata alla luce della situazione e del contesto in cui si svolgono i fatti”.\nHa parlato di questo cambiamento con la premier? O quanto meno con i leader della sua maggioranza? Le opposizioni insinuano che con questo testo lei abbia seguito soltanto la volontà del suo leader.\n“Ho parlato con tutti. Salvini non vuole la riduzione della pena per la prima ipotesi di reato, quindi questo punto potrebbe ancora essere oggetto di discussione. In commissione abbiamo avuto un ampio dibattito: avevo proposto anche una norma che metteva al centro il consenso riconoscibile, ma l’opposizione non l’ha accettata”.\nPerò c’era un accordo tra la premier e la segretaria Elly Schlein?\n“L’accordo non riguardava gli aggettivi da usare, ma la sostanza. Si voleva un testo che valorizzasse la volontà delle donne, ed è esattamente quello che ho presentato”.\nLei è un avvocato penalista che spesso difende donne anche in casi oggetto di attenzione pubblica. Con la sua proposta di legge le sembra di rispettare la linea fin qui portata avanti?\n“Mi sembra evidente. Nel testo depositato, assume per la prima volta un ruolo esplicito e centrale la volontà della vittima e si estrinseca la sua volontà di autodeterminazione quale insuperabile baluardo rispetto a qualsiasi approccio sessuale”.\nNel 2019 lei è stata anche l’artefice della cosiddetta legge del “Codice Rosso”, legge in favore delle donne maltrattate e di prevenzione del femminicidio. In virtù di questa sua sensibilità sul tema, se la sente di raccogliere almeno qualche suggerimento che arriva dalle opposizioni? Visto che soltanto in Senato su questa legge c’è una spaccatura tra maggioranza e opposizione?\n“La riduzione della pena accoglie un rilievo del Pd, naturalmente ogni ulteriore proposta in sede di emendamenti sarà valutata con attenzione. Adesso mi auguro che il testo trovi il consenso di tutte le forze politiche”.",
    "author": "Alessandra Arachi\nCorriere",
    "source": "Corriere della Sera",
    "published_date": "2026-01-23"
  },
  "https://ristretti.org/straniero-irregolare-e-con-precedenti-penali-per-lespulsione-va-valutata-la-coesione-familiare": {
    "title": "Straniero irregolare e con precedenti penali, per l’espulsione va valutata la coesione familiare",
    "link": "https://ristretti.org/straniero-irregolare-e-con-precedenti-penali-per-lespulsione-va-valutata-la-coesione-familiare",
    "content": "di Francesco Machina Grifeo\nIl Sole 24 Ore, 23 gennaio 2026\nLa Cassazione, con l’ordinanza n. 1428 depositata oggi, esclude automatismi anche in presenza di una condanna per violenza sessuale. Se lo straniero irregolare invoca il diritto alla “coesione familiare”, il provvedimento di espulsione non può essere confermato senza una preventiva valutazione giurisdizionale del quadro affettivo. Anche di fronte a precedenti penali di carattere ostativo - nel caso, violenza sessuale nei confronti di un minore - il giudice dovrà sempre operare una valutazione “in concreto” dei rapporti familiari, senza poter presumere automaticamente alcuna pericolosità sociale.\nLo ha chiarito la Prima sezione civile, con l’ordinanza n. 1428 depositata oggi, accogliendo, con rinvio, il ricorso di un cittadino peruviano contro l’ordinanza del Giudice di pace di Torino che ne aveva respinto il ricorso contro il decreto di espulsione del prefetto di Torino.\nLa Suprema corte ricorda che la violenza sessuale (art. 609 bis Cp) è espressamente contemplata tra i “reati ostativi” all’ingresso, ed al soggiorno, nel territorio nazionale. Ed il ricorrente aveva riportato nel 2014 una condanna irrevocabile per tale reato. Ciò detto, prosegue la decisione, ai fini del rilascio di un permesso di soggiorno - anche nel caso di condanna per i reati previsti dall’art. 4, co. 3, del Dlgs n. 286 del 1998 - “non opera alcun automatismo ostativo” al riconoscimento della protezione e non ricorre una “presunzione assoluta di pericolosità sociale” del richiedente, che deve essere, invece, accertata in concreto e all’attualità”.\nQuindi, ai fini sia del rinnovo sia della revoca del permesso di soggiorno per motivi familiari, devono essere valutate tanto la pericolosità sociale, quanto l’effettiva esistenza dei legami familiari, “in necessario bilanciamento tra l’interesse pubblico alla sicurezza dello Stato e il diritto fondamentale della persona”.\nTornando al caso concreto, il ricorrente, in Italia dal 1999 e titolare di permesso di soggiorno fino al 2014, quando gli è stato revocato, aveva riportato una condanna irrevocabile (nel 2014) per violenza sessuale su minore (fatto del 2013), con pena sospesa. Il reato è stato poi dichiarato estinto nel 2022 (ex art. 445 c.p.p.) essendo trascorsi più di cinque anni senza altri delitti analoghi. Inoltre, secondo la relazione dei servizi sociali, egli viveva con la compagna, la figlia minore e la mamma, titolare del contratto di locazione dell’appartamento.\nA giudizio dell’extracomunitario, dunque, il giudice del merito non aveva adeguatamente considerato il contesto familiare ed affettivo nel quale viveva; mentre nel giudizio di pericolosità aveva esclusivamente dato peso ad un precedente ormai lontano nel tempo.\nArgomenti accolti dalla Prima sezione civile secondo cui il giudice di merito avrebbe dovuto considerare la “convivenza” con una donna regolarmente impiegata in Italia; e non fondare il giudizio sulla pericolosità unicamente sulla “commissione del, pur grave, reato” per il quale era stato condannato, ignorando il comportamento successivo, che invece aveva portato all’estinzione del reato (ai sensi dell’art. 445 cod. proc. pen.) E, aggiunge la decisione, seppure l’estinzione non equivale alla “riabilitazione del reo”, è pur vero che essa “presuppone comunque che il condannato non abbia riportato altre condanne”. Ragion per cui, “il giudizio di pericolosità formulato nel 2024, sulla base del solo precedente penale del 2013, non poteva non prendere in esame anche tali circostanze”.\nLa Suprema corte ha così affermato il seguente principio di diritto: “In sede di opposizione all’espulsione, il disposto dell’art. 19, comma 1.1, d.lgs. n. 286 del 1998, nel testo previgente alle modifiche introdotte dal D.L. n. 30 del 2023, conv. con modif. in l. n. 50 del 2023, e dell’art. 13, comma 2 bis, D.lgs. n. 286 del 1998, introdotto dal d.lgs. n. 5 del 2007, comportano che, laddove il ricorrente, destinatario di provvedimento espulsivo ex art.13, comma 2, lett. b), D.lgs. n. 286 del 1998, invochi un diritto alla coesione familiare, il giudice deve operare, anzitutto, una valutazione in concreto dell’effettività del legame invocato; in presenza di una condanna del cittadino straniero per i reati previsti dall’art. 4, comma 3, del d.lgs. n. 286 del 1998, ritenuti dal legislatore ostativi all’ingresso dello straniero nel territorio nazionale, non opera alcun automatismo ostativo alla chiesta tutela del diritto alla coesione familiare e non ricorre una presunzione assoluta di pericolosità sociale del richiedente, dovendo invece essere accertata, sulla base di un bilanciamento degli interessi coinvolti, la pericolosità sociale del cittadino straniero in concreto e all’attualità”.",
    "author": "Francesco Machina Grifeo\nIl Sole",
    "source": "Ristretti Orizzonti",
    "published_date": "2026-01-23"
  },
  "https://ristretti.org/ravenna-giovane-suicida-in-carcere-il-pm-lo-psichiatra-sbaglio-la-famiglia-chiede-giustizia": {
    "title": "Ravenna. Giovane suicida in carcere. Il Pm: “Lo psichiatra sbagliò”. La famiglia chiede giustizia",
    "link": "https://ristretti.org/ravenna-giovane-suicida-in-carcere-il-pm-lo-psichiatra-sbaglio-la-famiglia-chiede-giustizia",
    "content": "di Lorenzo Priviato\nIl Resto del Carlino, 23 gennaio 2026\nGiovane suicida in carcere. Il Pm: “Lo psichiatra sbagliò”. La famiglia chiede giustizia. Richiesta di condanna, a otto mesi per omicidio colposo, per il medico che abbassò la soglia di rischio da medio a lieve per il 23enne Giuseppe Defilippo. Come parti civili i genitori chiedono una provvisionale di 300mila euro. Ci sono due genitori che da oltre cinque anni chiedono giustizia per la morte del figlio. Mario Defilippo ed Elisabetta Corradino non hanno mai accettato che il suicidio di Giuseppe, trovato impiccato a 23 anni nella cella del carcere di Ravenna, potesse essere archiviato come una tragedia inevitabile.\nOggi, col processo alle battute finali, chiedono anche un risarcimento provvisionale complessivo di 300 mila euro. Il pubblico ministero Angela Scorza ha chiesto una condanna a otto mesi di reclusione per omicidio colposo nei confronti dello psichiatra 67enne, consulente della casa circondariale e a contratto con l’Ausl, accusato di avere sottovalutato il rischio suicidario del giovane detenuto.\nNella requisitoria, il pm ha ricostruito la successione degli eventi, parlando di “profili di negligenza e di imperizia” a carico dello specialista oggi imputato. Entrato in carcere il 20 agosto 2019, alla prima esperienza detentiva, Giuseppe manifestava fin da subito forte angoscia per l’isolamento, la difficoltà a contattare i familiari e la perdita dei rapporti con l’ex avvocato. “Si interrogava sul suo futuro, e questo gli provocava una sofferenza profonda”, ha sottolineato Scorza. All’ingresso, un primo medico aveva valutato un rischio suicidario medio, disponendo l’attenta sorveglianza. Il giorno successivo lo psichiatra lo visitò, richiamando nella cartella precedenti ricoveri, un Tso, tentativi autolesivi e l’uso di sostanze, e nonostante ciò escluse tematiche suicidarie. Tanto che il 23 agosto fu lui ad abbassare il rischio da medio a lieve, revocando la sorveglianza rafforzata.\nSecondo l’accusa, quella scelta ignorava una storia clinica complessa: disturbo borderline di personalità e dipendenza da stupefacenti, “una delle condizioni con il più alto rischio di suicidio”. Nei giorni successivi altri medici e psicologi registrarono crisi d’ansia, irritabilità, senso di abbandono. Il 5 settembre, durante l’assenza per ferie dello psichiatra imputato, intervenne una collega esterna che raccolse dichiarazioni esplicite di ideazione autolesiva e consigliò di aumentare la sorveglianza. Indicazioni che, ha evidenziato il pm, non furono recepite. Il 9 settembre lo psichiatra rivide il paziente, redigendo valutazioni definite “avulse dagli accadimenti precedenti” e confermando rischio lieve e sorveglianza ordinaria.\nUna decisione poi formalizzata collegialmente, ma segnata - secondo l’accusa - da contraddizioni, in particolare nell’allineamento della psicologa che inizialmente aveva colto il pericolo, palesando “un notevole imbarazzo”. Il 16 settembre, dopo l’ennesima richiesta di aiuto e di un farmaco per dormire, Giuseppe si tolse la vita.\n“Lo psichiatra non ha riconosciuto l’instabilità emotiva né indagato le ideazioni autolesive”, ha concluso Scorza. Le parti civili, con gli avvocati Marco Catalano per la madre e Marco Martines per il padre, hanno ribadito come le richieste di aiuto del giovane fossero state evidenti e condivise anche dalla polizia penitenziaria. Era stata proprio la madre, dopo una prima richiesta di archiviazione, a ottenere la riapertura del caso nel 2022. “Una storia triste, che merita attenzione”, hanno insistito i legali. Alla prossima udienza, a marzo, parleranno le difese e l’Ausl chiamata come responsabile civile. Poi la sentenza.",
    "author": "Lorenzo Priviato\nIl Resto",
    "source": "Il Resto del Carlino",
    "published_date": "2026-01-23"
  },
  "https://ristretti.org/firenze-torture-sui-detenuti-condannati-ispettrice-e-otto-agenti-di-polizia-penitenziaria": {
    "title": "Firenze. Torture sui detenuti, condannati ispettrice e otto agenti di Polizia penitenziaria",
    "link": "https://ristretti.org/firenze-torture-sui-detenuti-condannati-ispettrice-e-otto-agenti-di-polizia-penitenziaria",
    "content": "di Valentina Marotta\nCorriere Fiorentino, 23 gennaio 2026\nCi fu tortura nel carcere fiorentino di Sollicciano. Così ha deciso la Corte d’appello di Firenze che al processo in abbreviato ha condannato l’ispettrice della penitenziaria E.V. a 5 anni e 4 mesi di reclusione e a pene comprese tra 3 anni e 4 mesi e 4 anni e 4 mesi gli altri otto agenti di polizia accusati a vario titolo, di tortura, calunnia e falso. I giudici hanno ribaltato la sentenza di primo grado, che aveva riqualificato il reato di tortura contestato dalla pm Christine von Borries in lesioni e aveva assolto dall’accusa di falso e calunnia. In primo grado l’ispettrice della penitenziaria era stata condannata a 3 anni e 6 mesi di carcere. L’inchiesta esplose nel gennaio 2020, quando furono arrestati l’ispettrice, un agente e un assistente capo coordinatore. Scattarono le misure interdittive per altri sei.\nAl centro del procedimento due presunte e distinte aggressioni ai danni di un detenuto marocchino e di un recluso italiano, nel 2018 e nel 2020, avvenute anche nell’ufficio della ispettrice capo, a seguito di contrasti maturati con gli agenti della penitenziaria. Al processo d’appello, nella sua requisitoria il procuratore generale aveva sollecitato, in relazione al pestaggio del detenuto marocchino, la condanna per tortura: “Fu sottoposto a un trattamento inumano e degradante”. Per l’aggressione al recluso italiano il pg Squillace Greco aveva chiesto la condanna per il solo reato di lesioni: “il quadro probatorio non consente di raggiungere quella tranquillizzante certezza necessaria per ritenere che abbia patito quelle acute sofferenze che integrano il reato di tortura”. Oggi la sentenza ha invece ribadito che si trattò proprio di quello.",
    "author": "Valentina Marotta\nCorriere Fiorentino",
    "source": "Corriere Fiorentino",
    "published_date": "2026-01-23"
  },
  "https://ristretti.org/ancona-montacuto-e-sold-out-detenuti-dormono-a-terra-respinti-alcuni-nuovi-arrivi": {
    "title": "Ancona. Montacuto è “sold out”. Detenuti dormono a terra. Respinti alcuni nuovi arrivi",
    "link": "https://ristretti.org/ancona-montacuto-e-sold-out-detenuti-dormono-a-terra-respinti-alcuni-nuovi-arrivi",
    "content": "di Marina Verdenelli\nIl Resto del Carlino, 23 gennaio 2026\nSituazione esplosiva nel carcere anconetano, accolti solo due degli arrestati del blitz nel Maceratese. Il garante: “Sono 337 contro i 256 consentiti”. Troppi detenuti al punto che c’è stato anche chi ha dovuto dormire per terra. Una situazione che non può più essere lasciata in limbo: ne va della sicurezza dei detenuti e di tutti coloro che lavorano nell’istituto penitenziario del capoluogo marchigiano. Il carcere di Montacuto è sempre più in sofferenza per il sovraffollamento cronico della struttura che sta mettendo a dura prova non solo i detenuti ma anche tutto il personale lavorativo, dalla polizia penitenziaria agli amministrativi. Il pieno da codice rosso è scattato negli ultimi due giorni e con la retata di arresti per droga che si è conclusa ieri nel Maceratese.\nQuando è stato il momento di portare gli arrestati in carcere la direzione di Montacuto ha fatto sapere che posti a disposizione non c’erano più. “Abbiamo detenuti che hanno dormito anche per terra” è stata l’indicazione amareggiata data dagli operatori. Che la situazione sia difficile è noto anche al garante dei detenuti, l’avvocato Giancarlo Giulianelli, con un mandato scaduto ma in proroga fino a nuove elezioni e dove potrebbe essere anche riconfermato.\n“A Montacuto attualmente ci sono 337 detenuti - spiega Giulianelli - su una capienza massima di 256 che è stata di gran lunga superata. Il carcere è strapieno ma un po’ meno rispetto ai dati ministeriali del 31 dicembre scorso che dava una presenza di 355 detenuti. Non ho avuto notizie, io personalmente, di detenuti che hanno dovuto dormire per terra, ma che il carcere era pieno sì. È un problema che non si risolve e ci rimettono tutti, non solo i detenuti ma, a cascata, anche il personale che ci lavora con la polizia penitenziaria in primis. Montacuto, insieme a Villa Fastiggi di Pesaro ha il sovraffollamento più alto delle Marche. A Villa Fastiggi ci sono 250 detenuti su 155 posti.”\nGuardando i numeri delle carceri in regione Barcaglione ha 102 detenuti su 100 di capienza, Ascoli 145 su 103, Fermo 65 su 43, Fossombrone 129 su 156 (qui la capienza è diminuita, prima era 180, ma ci sono dei lavori in corso). Complessivamente nelle Marche sono 1.018 i detenuti con una capienza massima di 814. “C’è un esubero di 204 unità - osserva il garante - e sul dato complessivo dei 1.018 solo 334 sono stranieri. Il problema delle carceri sovraffollate riguarda tutta Italia.\nFaccio parte del coordinamento nazionale dei garanti e posso dire che siamo in buona compagnia a numeri in eccesso. Per questo stiamo promuovendo una nuova idea di carcere, con metodologie diverse che possano abbassare la recidività dei detenuti perché spesso chi è stato dentro poi ci ritorna per altri fatti. Se riuscissimo ad evitare almeno questo sarebbe già molto. Anche le Marche non sono più un’isola felice, hanno i problemi che hanno anche gli altri istituti, non ci sono le Rems, le liste di attesa sono infinite. Di positivo ora c’è che siamo passati sotto un altro provveditorato, ora siamo insieme all’Umbria e non più all’Emila Romagna, qualcosa dovrebbe migliorare in termini di numeri.”",
    "author": "Marina Verdenelli\nIl Resto",
    "source": "Il Resto del Carlino",
    "published_date": "2026-01-23"
  },
  "https://ristretti.org/brindisi-impara-larte-la-campagna-del-gruppo-fortis-arriva-nel-carcere": {
    "title": "Brindisi. “Impara l’arte”: la campagna del Gruppo Fortis arriva nel carcere",
    "link": "https://ristretti.org/brindisi-impara-larte-la-campagna-del-gruppo-fortis-arriva-nel-carcere",
    "content": "brindisireport.it, 23 gennaio 2026\nIl progetto si inserisce in un percorso volto a offrire concrete occasioni di riscatto e a favorire il riavvicinamento del singolo al territorio. Nella casa circondariale di Brindisi si conclude in questi giorni un percorso che prende spunto dalla campagna “Impara l’Arte” sviluppata dalle sedi del circuito Gruppo Fortis. L’iniziativa, promossa dall’Associazione Profeta - partner e sede del circuito del Gruppo Fortis - è stata accolta con entusiasmo dalla casa circondariale di Brindisi. Il progetto si inserisce in un percorso volto a offrire concrete occasioni di riscatto e a favorire il riavvicinamento del singolo al territorio.\nPer questi motivi, dentro uno dei luoghi più importanti per il rilancio sociale dell’individuo e della collettività, la parola “mestieri” ha recuperato il suo significato più autentico. Imparare un’arte, riscoprire il saper fare, seguire un metodo e rispettare i tempi significa rimettere ordine, attenzione e responsabilità al centro della quotidianità. Le competenze pratiche e gli antichi mestieri tornano così ad avere valore come esperienza reale che parla di disciplina, impegno e fiducia nel futuro.\nIl progetto, inserito nella sezione dedicata al fai da te della campagna, punta sul “saper fare” come linguaggio comune. Le mani diventano strumento di apprendimento e di espressione, il lavoro manuale diventa una forma di educazione che aiuta a ritrovare concentrazione e senso del tempo. In carcere questo approccio assume un significato ancora più forte, perché offre ai detenuti la possibilità di acquisire competenze spendibili e di immaginare un percorso diverso una volta fuori.\nCon l’avvio del progetto “Imparare il mestiere: corso base di edilizia e manutenzione”. Formazione pratica per la cura degli spazi e la crescita personale” presso la Casa Circondariale di Brindisi, si consolida l’impegno sociale del territorio, confermando il ruolo cruciale della formazione nei percorsi di riabilitazione. Un contributo fondamentale è stato offerto dalla direttrice della struttura, Valentina Meo Evoli, e dal comandante della Polizia Penitenziaria, Benvenuto Greco. Il loro coordinamento, unitamente al supporto strategico dell’Area Trattamentale, è stato determinante per la riuscita dell’intervento. Un’iniziativa che dimostra come la cultura non si limiti a istruire, ma sia capace di restituire dignità alle persone, valore al lavoro manuale e centralità alla crescita umana, specialmente nei luoghi dove la speranza ha più bisogno di spazio.",
    "author": null,
    "source": "Ristretti Orizzonti",
    "published_date": "2026-01-23"
  },
  "https://ristretti.org/civitavecchia-rm-formazione-professionale-in-carcere-con-il-progetto-lievito-madre": {
    "title": "Civitavecchia (Rm). Formazione professionale in carcere con il progetto “Lievito Madre”",
    "link": "https://ristretti.org/civitavecchia-rm-formazione-professionale-in-carcere-con-il-progetto-lievito-madre",
    "content": "Avvenire, 23 gennaio 2026\nLa questione del reinserimento sociale e lavorativo delle persone detenute, una volta conclusa la pena, resta spesso sullo sfondo delle analisi sul sistema penitenziario italiano, nonostante sia vivo il dibattito su come rendere la reclusione, quando possibile, riabilitativa anche per un sostanziale miglioramento delle condizioni di vita nelle carceri. In questo quadro, la formazione professionale può rappresentare uno strumento efficace per impiegare il tempo della detenzione nel costruire un progetto di vita spendibile al di fuori.\nIl progetto Lievito Madre, finanziato dalla Regione Lazio e svolto, nel 2025, presso la Casa Circondariale G. Passerini di Civitavecchia rappresenta una esperienza significativa. Trenta detenuti della sezione maschile sono stati inseriti in un percorso di formazione professionale realizzato da Enaip Impresa Sociale, l’Ente formativo delle Acli, che prevedeva attività teoriche, pratiche e tirocini. Nell’arco di otto mesi, grazie ad un preparato staff di formatori, i partecipanti hanno acquisito le competenze tecnico-professionali per diventare panificatori e pizzaioli, ottenendo anche una qualifica professionale che rappresenta un investimento per il futuro.\nA conclusione del percorso, infatti, ventuno detenuti sono stati assunti dall’azienda di panificazione GustoLab360, che già aveva collaborato con il carcere offrendo gli spazi per i tirocini, dove i partecipanti, sotto sorveglianza, avevano potuto sperimentare nel concreto il lavoro. Il progetto Lievito Madre, finanziato con i fondi dell’Unione Europea nell’ambito del Fondo Sociale Europeo Plus 2021-2027, è andato anche oltre, perché prevedendo l’allestimento del laboratorio di panificazione, ha consentito di riqualificare alcuni spazi del carcere che prima erano abbandonati e in disuso.\nOggi i ventuno detenuti presenti nell’unità produttiva interna al carcere di Civitavecchia con un regolare contratto di assunzione della FederPanificatori, si occupano ogni giorno di sfornare pinse e pizze per la grande distribuzione del territorio. Quindi un grande successo per questo laboratorio che è il frutto di un fattivo lavoro di rete, tra la casa circondariale, l’ente di formazione Enaip, l’azienda GustoLab 360 e il territorio di Civitavecchia.\nLa formazione se realizzata in sinergia tra più istituzioni e nell’interesse delle singole persone può realmente rappresentare una leva di riscatto come vuole dimostrare questa esperienza. Scontare una pena e al contempo formarsi per imparare un mestiere con la prospettiva di riabilitarsi nella società e nel lavoro, è la prova che il carcere non è solo un luogo punitivo.",
    "author": null,
    "source": "Ristretti Orizzonti",
    "published_date": "2026-01-23"
  },
  "https://ristretti.org/bologna-oltre-le-sbarre-il-rugby-in-carcere-ora-ha-lo-sponsor": {
    "title": "Bologna. “Oltre le sbarre”: il rugby in carcere ora ha lo sponsor",
    "link": "https://ristretti.org/bologna-oltre-le-sbarre-il-rugby-in-carcere-ora-ha-lo-sponsor",
    "content": "rugbymeet.com, 23 gennaio 2026\nSi può andare in meta anche “Oltre le sbarre”. Lo dimostra da anni lo sviluppo del rugby come attività sportiva di recupero nelle carceri italiane. Si è partiti nel carcere di Torino con La Drola co-fondata da Walter Rista (nominato per questo Commendatore della Repubblica) e oggi viene proposto “all’interno di circa 19 Istituti di Pena e 2 Case Famiglia sul territorio nazionale - scrive la Fir nel suo sito - Con l’obiettivo di contribuire, attraverso l’applicazione concreta dei valori educativi del rugby (il rispetto delle regole, dell’avversario, dell’arbitro, il sostegno del compagno) alla risocializzazione del detenuto”.\nIl progetto “Rugby. Oltre le sbarre” fa un nuovo passo avanti con il coinvolgimento dello sponsor tecnico delle nazionali azzurre, la Macron. “Macron e la Federazione Italiana Rugby - scrivono in un comunicato - rinforzano la propria sinergia avviando una collaborazione nell’ambito del progetto di responsabilità sociale Fir “Rugby Oltre le Sbarre”.\nMacron, che già da diversi anni sostiene attivamente diversi programmi sportivi di rieducazione all’interno delle case circondariali, ha sposato in maniera naturale il progetto, donando il materiale tecnico e vestendo tutti gli atleti coinvolti. Un elemento di grande valore dell’iniziativa risiede nell’organizzazione di momenti coordinati nei quali atlete e atleti delle Nazionali incontrano gli atleti detenuti, condividendo momenti di gioco, confronto e convivialità”.\nIl primo evento del 2026 di “Rugby Oltre le Sbarre” si è svolto a Bologna. Haa coinvolto il Giallo Dozza Bologna Rugby, squadra che grazie alla normativa specifica rivolta alle società impegnate in progetti a forte impatto sociale partecipa al campionato federale di Serie C. “Dopo gli interventi istituzionali di Macron e della Fir - continua il comunicato - gli atleti della squadra hanno avuto modo di fare una serie di esercizi con i campioni dell’Italia: la capitana della Nazionale Femminile Alessandra Frangipani, i giocatori della Nazionale Maschile Simone Gesi e Jacopo Trulla e dall’Accademia FIR Fabio Salvanti e Nikolaj Varotto”.\nAngelo Marino (Macron): “La leadership che Macron ha costruito nel mondo del rugby è il risultato di un allineamento profondo e autentico con i valori di questo sport. Il rugby è la disciplina in cui emerge con maggiore evidenza il valore dello spirito di squadra al servizio della crescita del singolo individuo, e il progetto Rugby Oltre le Sbarre ne rappresenta un’applicazione perfetta in ambito di responsabilità sociale”.\nAntonella Gualandri (vice presidente Fir): “Rugby oltre le sbarre è uno dei progetti di responsabilità sociale di più lungo corso della nostra Federazione, in cui la squadra del carcere di Bologna ha sempre rivestito un ruolo di assoluto rilievo, contribuendo a ispirare e consolidare questa progettualità. L’impegno del nostro sponsor tecnico Macron e la partecipazione delle nostre Azzurre e dei nostri Azzurri, che stagione dopo stagione hanno sposato attivamente questo progetto, testimonia come “Rugby oltre le sbarre” sia entrato profondamente nel tessuto istituzionale di FIR e dei suoi più importanti portatori d’interesse, arricchendo sempre più l’offerta sportiva e formativa dell’iniziativa”.\nMatteo Carassiti (Giallo Dozza Bologna): “Il progetto di Giallo Dozza nasce dalla piena consapevolezza che il rugby non è solo uno sport, ma uno strumento di crescita personale, di responsabilità e di riscatto. Questa giornata ci permette di dare ancora più forza e dignità a questo percorso, facendo sentire i nostri atleti parte di una comunità vera, che li riconosce, li sostiene e crede nel loro quotidiano percorso di impegno a migliorarsi”.",
    "author": null,
    "source": "Ristretti Orizzonti",
    "published_date": "2026-01-23"
  },
  "https://ristretti.org/pavia-le-contraddizioni-di-san-francesco-alessandro-barbero-incanta-i-detenuti": {
    "title": "Pavia. “Le contraddizioni di (san) Francesco”, Alessandro Barbero incanta i detenuti",
    "link": "https://ristretti.org/pavia-le-contraddizioni-di-san-francesco-alessandro-barbero-incanta-i-detenuti",
    "content": "di Daniela Scherrer\nLa Provincia Pavese, 23 gennaio 2026\nIl teatro della Casa circondariale di Torre del Gallo al completo: lunghi applausi della platea per lo storico Un uomo enorme, ma anche un santo “ingombrante”, che esce dall’immaginetta sorridente e dalla biografia che per lungo tempo è stata l’unica autorizzata dalla Chiesa di Roma. È questo il San Francesco che lo storico e divulgatore Alessandro Barbero ha raccontato ieri nel suo incontro presso la casa circondariale di Torre del Gallo, in un teatro gremito di detenuti e di volontari. In prima fila la direttrice Stefania Mussio, che da sempre crede nel valore educativo degli incontri culturali in carcere, e il sindaco Michele Lissia.\n“Un santo estremista - ha detto Barbero - che ha saputo sopportare benissimo la sofferenza di un uomo consumato a 45 anni dalle privazioni. Ma che aveva un carattere forte e che non è vissuto in maniera così gioiosa e serena come viene spesso descritto”.\nDalle testimonianze mai entrate nelle biografie autorizzate, infatti, si scopre anche un San Francesco che rimproverava bruscamente i suoi frati quando non seguivano la regola, che li puniva se tra le mani reggevano del denaro che lui identificava come sterco, capace persino di buttare in strada un suo frate malato ospitato in una casa perché tutti i suoi seguaci dovevano solo vivere nelle capanne.\nSan Francesco dunque, quello ritratto da Barbero, è un santo lontano da quel personaggio leggendario, uomo che è vissuto davvero in quel tempo - il Medioevo- molto diverso dall’immagine fantasiosa di castelli, crociate e maghi. Un’epoca di mercanti, soldi che girano, forbice allargata tra ricchi e poveri e cantieri aperti per una società che cresce e gente che impara a leggere. Che cosa? Il Vangelo. E in quella lettura molti scoprono quanto Gesù insistesse sulla povertà e comprendono la bellezza dell’andare in giro scalzi fregandosene dei soldi, del successo, ma parlando di Gesù e del Vangelo.\nTra costoro c’è Francesco, nato ricco, figlio di un mercante di tessuti, 25 anni spesi in questo lavoro per benestanti, sempre pronto a pagare per gli amici, a divertirsi, ad organizzare feste. Poi la conversione, che Barbero racconta così. “Succede qualcosa e Francesco cambia totalmente. Incontra i lebbrosi - sottolinea - probabilmente non nel modo leggendario secondo cui scende da cavallo e ne abbraccia uno, ma li incontra realmente. Lui che ne aveva avuto sempre ribrezzo. Ed esce da quello che sino a quel momento era stato il suo mondo. Prova schifo per il successo, la bella vita, i soldi”.\nPredica la povertà, l’amore per la natura. Sempre più persone lo seguono, i suoi fratelli, i “frati” appunto. Che diventeranno in seguito francescani, un ordine mendicante, ma che invece lui esortava a lavorare umilmente per guadagnarsi la pagnotta. Un estremista, in un certo senso, precursore dell’ambientalismo odierno e del dialogo interreligioso. Lui che incontra il sultano all’epoca delle guerre dei crociati.\n“La storia rappresenta la nostra identità - ha detto la direttrice del carcere Stefania Mussio - aiuta a capire il contesto, le persone. Consente di togliere quell’emotività che a volte non ci fa essere obiettivi”. E senza dubbio ieri Barbero ha tracciato un quadro di San Francesco molto differente da quello consueto e popolare.\nLa direttrice: “Un’occasione unica di riflessione e di stimolo alle nostre coscienze”\nUna lezione speciale dedicata alla figura di San Francesco d’Assisi e allibro di Alessandro Barbero che ne ripercorre il profilo storico. Nel 2026 sono infatti 800 anni dalla morte di uno dei più popolari fra i santi della Chiesa cattolica. “Ci è sembrata un’occasione unica e siamo grati al professore per la grande disponibilità - ha spiegato la direttrice della casa circondariale Stefania Mussio - Abbiamo voluto offrire alle persone detenute uno stimolo alla riflessione storica e culturale su Francesco, capace ancora oggi di parlare alla coscienza di ognuno”.",
    "author": "Daniela Scherrer\nLa Provincia Pavese",
    "source": "La Provincia Pavese",
    "published_date": "2026-01-23"
  },
  "https://ristretti.org/roma-in-viaggio-da-te-giovani-e-giovanissimi-migranti-raccontano-la-fuga-per-arrivare-in-italia": {
    "title": "Roma. “In viaggio da te”, giovani e giovanissimi migranti raccontano la fuga per arrivare in Italia",
    "link": "https://ristretti.org/roma-in-viaggio-da-te-giovani-e-giovanissimi-migranti-raccontano-la-fuga-per-arrivare-in-italia",
    "content": "di Eleonora Camilli\nLa Stampa, 23 gennaio 2026\nA Roma la mostra realizzata dall’Unicef con le storie e i disegni di Remon, Mamoudou, Omar e Majo. Nel mare disegnato da Elsa, ci sono sopra i pesci e sotto, in fondo, un barcone. È quello su cui la bambina, otto anni, ha viaggiato insieme alla mamma dopo essere scappata dall’Eritrea. Di quel naufragio oggi ricorda solo che “il mare ha un brutto sapore”. I disegni della piccola, oggi in accoglienza in Italia, aprono la mostra inaugurata ieri a Roma da Unicef dal titolo “In viaggio da te” negli spazi di Villa Altieri. Un percorso artistico e immersivo per raccontare la vita dei minori e dei ragazzi stranieri che vivono nel nostro paese. Il viaggio inizia, infatti, dall’approdo in Italia e dai primi aspetti dell’accoglienza: dalle traversate in mare agli hotspot, fino ai centri sul territorio e al possibile percorso di affido e di accoglienza familiare. L’ultima stanza invita i visitatori a calarsi nella loro realtà, tra voci, immagini e poesie.\nAd accompagnare i visitatori in questo viaggio virtuale sono quattro “personaggi guida”: Remon, oggi attivista per i diritti umani, che racconta il viaggio dall’Egitto e il rapporto con la mamma naturale e la sua mamma affidataria. C’è poi Mamoudou, partito dalla Guinea Conakry nel periodo post Covid-19 a causa delle difficili condizioni economiche con il sogno di completare gli studi. La sua vita è cambiata quando, insieme al fratello minore con cui viaggiava, ha avuto accesso a un percorso di accoglienza in famiglia. Infine, Omar, gambiano, oggi accolto in famiglia e supportato anche da Majo, originaria di El Salvador: anche lei ha affrontato un’esperienza migratoria e ora ha scelto di affiancare chi sta vivendo un percorso simile al suo.\n“Abbiamo avuto l’opportunità, in questi anni, di seguire tante ragazze e ragazzi, a partire dai difficili viaggi fino ad arrivare ai percorsi di accoglienza - dice Nicola Dell’Arciprete, coordinatore Unicef della risposta a favore di minorenni migranti e rifugiati in Italia - ci piace sempre ricordare che tutti possono avere un ruolo in questo tratto di strada e supportare tante ragazze e ragazzi. La mostra vuole ricordarci proprio questo, è un viaggio che non si esaurisce mai all’arrivo ma che è fatto di relazioni, e che tutti possono scegliere di intraprendere”. L’iniziativa è promossa in collaborazione con l’Assessorato alle Politiche sociali e alla Salute di Roma Capitale e con il supporto di Pieux Établissements de la France à Rome, sarà visitabile fino al 30 gennaio. “Quando accogliamo costruiamo insieme la comunità - sottolinea l’assessora Barbara Funari -. Per noi questi ragazzi sono già cittadini. Nonostante gli attacchi che riceviamo costantemente siamo determinati ad andare avanti anche con l’accoglienza in famiglia”.",
    "author": "Eleonora Camilli\nLa Stampa",
    "source": "La Stampa",
    "published_date": "2026-01-23"
  },
  "https://ristretti.org/una-costituente-non-dichiarata": {
    "title": "Una costituente non dichiarata",
    "link": "https://ristretti.org/una-costituente-non-dichiarata",
    "content": "di Gaetano Azzariti\nIl Manifesto, 23 gennaio 2026\nGuardando alle iniziative di “riforma” in campo - premierato, autonomia, separazione dell’ordine giudiziario, legislazione securitaria - ciò che certamente non può affermarsi è che si tratta solo di un tentativo isolato, più o meno eversivo, di una destra al governo. Intanto perché basta alzare lo sguardo per osservare come appena fuori dai nostri confini sia evidente la fine degli equilibri planetari e dei principi di diritto internazionale stabiliti al termine della Seconda guerra mondiale. Trump, Putin, Netanyahu, i vari criminali al governo nel mondo non sembrano proprio un incidente della storia, ma non sembrano neppure ancora i padroni del mondo, semmai i protagonisti del caos che domina il mondo. Ed è entro questa incertezza planetaria che si colloca il caso italiano.\nNon siamo in una fase di ordinaria amministrazione, né di fronte ad un improvviso scoppio di un fuoco fatuo, intanto perché le proposte oggi formulate - anche le più radicali - sono il frutto di sommovimenti tellurici assai risalenti, che hanno origine ben prima dell’insediamento di quest’ultimo governo. È da tempo, infatti, che si assiste all’affannosa ricerca di un nuovo principio, che si tenta di affermare, con rotture costituzionali, ma che, a ben vedere, procede da tempo lungo un doppio binario: quello - spesso sconfitto - delle riforme testuali e quello - incontenibile - che punta ad imporsi mediante l’uso distorto del potere del fatto (modifiche non scritte, atti inusuali, rotture di prassi). In ogni caso con modalità non previste dall’ordinamento vigente e tendenzialmente contra constitutionem, non foss’altro perché la Costituzione non può mai legittimare la propria dissoluzione.\nSul piano pratico, si pensi ai cambiamenti - forse alle degenerazioni - della nostra forma di governo avvenute per la gran parte senza bisogno di modifiche formali, ma solo in via di prassi, secondo un’allegra e sovversiva interpretazione della nozione di costituzione in senso materiale, che tutto giustifica e legittima. Sul piano teorico, si pensi alla lezione romaniana dell’instaurazione di fatto di un nuovo ordinamento costituzionale e la sua legittimazione. Non c’è una linea di confine netta, sono i fatti che si trasformano prima in diritto e poi, l’insieme delle nuove norme, in ordinamento, ovvero in istituzione, potremmo dire in un nuovo regime.\nCredo oggi ci si possa legittimamente chiedere se ci si trovi di fronte al riemergere di un nuovo potere costituente. Può darsi. Ma con un’avvertenza decisiva: esso si sta affermando in uno spazio temporale lungo. Ciò determina che non ci si avveda del suo dispiegarsi. Siamo in presenza di una rottura “rivoluzionaria” che opera però senza alcuna apparente soluzione di continuità. Ma, nondimeno, avendo in sé la forza “eversiva” - propria del potere costituente - di erodere in modo graduale i connotati più propri del costituzionalismo vigente. Inoltre, a me sembra decisivo un altro fatto che vale a caratterizzare questo nuovo potere costituente dilatato: esso appare come un cavaliere inesistente. Risulta cioè privo di un soggetto rivoluzionario che lo impone. Non è l’espressione di moltitudini ribelli, o di un popolo determinato, all’orizzonte non c’è la Bastiglia da assaltare, né l’indipendenza da conquistare, né un re da cacciare. Tutto appare solo il frutto di un cambiamento promosso dall’alto, peraltro prodotto senza una strategia unitaria. Come direbbe Gramsci, espressione di una classe dominate e non più dirigente.\nIn una simile situazione di indeterminatezza dei confini tra ciò che è e ciò che deve essere, tra ciò che è fatto e ciò che è norma, diventa necessario guardare dentro l’abisso infinito e insondabile dove sorgono le forme nuove ma mai cristallizzate del potere costituente (per riprendere l’immagine allegorica e terribile di Carl Schmitt). Il tutto complicato dalla circostanza che, come s’è detto, il lungo interregno sembra rendere “infinito e insondabile” anche il rapporto tra costituente e costituito. Senza poter qui affrontare la questione in via di principio, mi limito, per concludere, a indicare un solo aspetto, che ci riguarda direttamente e che credo sia determinante. Almeno per chi vuole preservare il valore normativo della nostra costituzione democratica, pluralista e conflittuale, avversando l’ordine autoritario che incalza. Insomma, per chi voglia sostenere lo stato di diritto secondo i caratteri che abbiamo inizialmente ricordato.\nNelle fasi di transizione convulse, tanto più se prolungate, io credo che un ruolo particolare spetti agli intellettuali non di regime (per parafrasare ancora Antonio Gramsci), che hanno il compito ingrato di indicare le strade. Non di percorrerle, ma di individuarle, studiarle, spiegarle. Perché il “senso comune” - quell’insieme di credenza confuse - si trasformi in “buon senso” - quell’aspirazione di coerenza e razionalità che è alla base di un ordine nuovo. Dovremmo dunque essere consapevoli che nelle faglie del mutamento in corso, confuso e dominato da spiriti selvaggi, il ruolo del pensiero critico si espande. È in questo contesto ambiguo che - io credo - assume un particolare rilievo la lotta per il diritto, che si modella o come lotta per la difesa e l’attuazione della costituzione democratica, ovvero, al contrario, per il suo superamento, la rottura da tempo ricercata dell’assetto dello Stato costituzionale moderno.\nLa partita è in corso. Noi - pur consapevoli della profondità della crisi che stiamo attraversando, ma convinti fautori di uno “stato-di-diritto-costituzionale-aperto” - possiamo concludere, nonostante tutto, con un moto di speranza e di forza. Può consolare chi lotta per la costituzione e non la sua sostituzione, che per sovvertire l’ordinamento vigente non basta certo una maggioranza di Governo o la vittoria ad un’elezione.\nQuesto testo anticipa la lectio introduttiva che oggi aprirà la tre giorni Democrazia alla prova organizzata dal Forum disuguaglianze e diversità a Genova, palazzo Ducale.",
    "author": "Gaetano Azzariti\nIl Manifesto",
    "source": "Il Manifesto",
    "published_date": "2026-01-23"
  },
  "https://ristretti.org/antisemitismo-la-destra-pd-si-sfila-dalla-linea-schlein": {
    "title": "Antisemitismo, la destra Pd si sfila dalla linea Schlein",
    "link": "https://ristretti.org/antisemitismo-la-destra-pd-si-sfila-dalla-linea-schlein",
    "content": "di Andrea Carugati\nIl Manifesto, 23 gennaio 2026\nPresentato il ddl ufficiale del Pd a firma Giorgis: punta a prevenire l’odio razziale nelle scuole e sul web. Delrio e altri 4 senatori non lo firmano: “Troppo annacquato”. Scontro nel gruppo dem in Senato. Boccia: “Legittimo criticare uno Stato”. Cinque senatori Pd su 38 non hanno firmato il disegno di legge “ufficiale” del partito contro l’antisemitismo, presentato ieri a palazzo Madama dopo una lunga riunione del gruppo. Tra loro c’è Graziano Delrio, primo firmatario del disegno di legge che ha scatenato furiose polemiche a sinistra, per il rischio di censura delle critiche più dure al governo di Israele.\nOltre a Delrio hanno detto no al testo scritto da Andrea Giorgis e benedetto da Schlein anche altri esponenti della destra dem, come Filippo Sensi e Simona Malpezzi, la prodiana Sandra Zampa e Walter Verini. Ma altri senatori di peso come Alessandro Alfieri e Alfredo Bazoli, che avevano detto sì al dl Delrio, hanno firmato il testo Pd. In controluce si legge l’esigenza, da parte dei cosiddetti “riformisti”, di smarcarsi dalle posizioni propal che il Pd ha assunto con Schlein. E di riavvicinarsi a Israele nel giorno del varo del Board of Peace di Trump.\nDurante la riunione, Delrio ha lamentato la pubblica sconfessione del suo ddl da parte di Boccia, quasi una umiliazione. “Io ho agito in buona fede, per me serve una legge ad hoc contro l’antisemitismo, non si può mescolare con altri tipi di odio o discriminazione”. Verini ha offerto una mediazione: “Boccia firmi anche il ddl Delrio, e noi firmiamo il testo di Giorgis”. Ma da Boccia è arrivato uno stop: “Non si può fare”. Il motivo è semplice: la definizione di antisemitismo contenuta nel testo di Delrio, e partorita da IHRA (International Holocaust Remembrance Alliance) è contestata de centinaia di studiosi, anche ebrei, come Anna Foa, perché associa le critiche a Israele all’antisemitismo.\nE così le distanze sono rimaste. Boccia ha annunciato un comitato ristretto per preparare gli emendamenti al testo base che sarà adottato il 27 gennaio dalla commissione Affari costituzionali del Senato: ne faranno parte Giorgis, Delrio, Dario Parrini e Francesco Vercucci, membro della commissione Segre per il “contrasto dei fenomeni di intolleranza, razzismo, antisemitismo e istigazione all’odio e alla violenza”. È assai probabile infatti che martedì prossimo la commissione adotti come testo base il ddl del capogruppo leghista Romeo, che prevede lo stop alle manifestazioni in caso di “grave rischio potenziale per l’utilizzo di simboli, slogan, messaggi antisemiti” ai sensi della definizione IHRA. Una norma destinata a offrire appigli a chi voglia fermare le manifestazioni per Gaza.\nIl testo di Giorgis compie invece uno sforzo di sintesi, e include l’antisemitismo dentro l’insieme di “atti ed espressioni di odio e di discriminazione razziale, etnica, nazionale o religiosa”. Tutte forme di discriminazione che presentano tratti comuni come la “normalizzazione degli stereotipi, i processi di disumanizzazione dell’altro e le costruzioni identitarie di tipo escludente”. Nel testo non ci sono definizioni di antisemitismo, e questo “non discende da una sottovalutazione del fenomeno”, spiega Giorgis, ma da dall’esigenza di assumere le varie definizioni elaborate in ambito internazionale (compresa quella di Gerusalemme) come base concettuale, cercando di “scongiurare il rischio di introdurre irragionevoli limitazioni alla libertà di critica nei confronti delle politiche dello Stato di Israele”.\nIl ddl Pd interviene nell’ambito della scuola e dell’educazione, prevedendo “linee guida” e “interventi di carattere educativo, formativo e culturale, volti allo sviluppo del pensiero critico, della capacità di riconoscere e contrastare stereotipi e pregiudizi”. E istituisce presso la Presidenza del Consiglio un Osservatorio su questi fenomeni, con il compito di un monitoraggio annuale degli episodi di odio e discriminazione. All’Agcom affida invece il compito di “predisporre meccanismi efficaci per la moderazione, segnalazione e rimozione tempestiva dei contenuti discriminatori” sulle piattaforme online e sui media, con la previsione di sanzioni tra i 10 e i 100mila euro per chi non segnala o rimuove i contenuti discriminatori.\n“La critica, anche dura, alle politiche di uno Stato è legittima; la stigmatizzazione di un popolo o di una comunità in quanto tali non lo è mai”, sintetizza Boccia. “Restano delle posizioni diverse”, mette a verbale Delrio. “Io penso che vada fatto un provvedimento specifico sull’antisemitismo, il collega Giorgis ha fatto un ottimo lavoro sulle discriminazioni. Faremo un lavoro comune su tutto il resto, educazione, scuole, con gli emendamenti”.\nVerini definisce “significativo” il lavoro di Giorgis, “ma per me non raccoglie la necessità di far assumere centralità al contrasto all’antisemitismo. Ma sono convinto che nel lavoro in commissione il Pd saprà ritrovare unità”. Zampa è critica: “Se tutti riconosciamo che l’antisemitismo è un problema a sé stante, non puoi poi fare una proposta di legge in cui si parla di tutto. C’è un problema molto serio nella sinistra, che il 7 ottobre ha fatto esplodere”. Lunedì Delrio sarà un convegno in Senato contro l’antisemitismo promosso da Gasparri, il capogruppo di Fi che invoca sanzioni penali per chi paragona Netanyahu ai nazisti. E dice: “Bisogna arrivare a una legge il prima possibile”.",
    "author": "Andrea Carugati\nIl Manifesto",
    "source": "Il Manifesto",
    "published_date": "2026-01-23"
  },
  "https://ristretti.org/annullate-misure-cautelari-per-gli-studenti-del-liceo-einstein-di-torino": {
    "title": "Annullate misure cautelari per gli studenti del liceo Einstein di Torino",
    "link": "https://ristretti.org/annullate-misure-cautelari-per-gli-studenti-del-liceo-einstein-di-torino",
    "content": "di Rita Rapisardi\nIl Manifesto, 23 gennaio 2026\nI ragazzi, tutti tra i 16 e i 17 anni, erano stati arrestati con le accuse di resistenza aggravata e lesioni a pubblico ufficiale per aver impedito i militanti di estrema destra di distribuire volantini dal contenuto xenofobo davanti alla scuola. Annullate cinque delle sei misure cautelari emesse dalla procura dei minori di Torino per gli studenti del liceo Einstein in merito al volantinaggio organizzato da Gioventù Nazionale Torino davanti alla scuola finito con l’intervento della Digos. I giovani tra i 16 e i 17 anni appartenenti al Kollettivo Einstein erano stati arrestati con le accuse di resistenza aggravata e lesioni a pubblico ufficiale per aver impedito i militanti di estrema destra di distribuire volantini dal contenuto xenofobo e di propaganda contro i giovani di seconda generazione, definiti “maranza”.\nL’annullamento non riguarda il merito delle accuse, ma l’assenza dell’interrogatorio preventivo, introdotto di recente dalla legge Nordio, che prevede che sia fatto un interrogatorio preliminare, prima dell’applicazione della misura cautelare, cosa che non è stata fatta nel caso dei sei studenti. L’eccezione resta per specifici casi ritenuti gravi, come ad esempio l’uso di armi o altri mezzi di violenza personale, in cui l’interrogatorio diventa superfluo. Resta valida la permanenza a casa per uno dei sei: il ragazzo infatti è accusato di aver lanciato un estintore all’interno all’interno della sede della Città metropolitana di Torino, durante il “No Meloni day” dello scorso 14 novembre. Agli atti risulta anche l’assalto alla sede de La Stampa durante lo sciopero generale del il 28 novembre, portato dalla procura come fatto che proverebbe la predisposizione a ripetere le azioni violente dei sei.\n“Avremmo preferito che i giudici fossero entrati nel merito, ma almeno è stata sposata la nostra linea sulla mancanza di interrogatorio preventivo”, commenta l’avvocato Claudio Novaro che difende due dei sei minori. “A questo punto posso ipotizzare che la palla passi al giudice che potrebbe fissare gli interrogatori e poi al riesame, con la possibilità che siano di nuovo applicate le misure cautelari. La procura ha dato l’idea di avere una forte volontà di tenerli a casa”. Se questo accadrà, gli interrogatori potrebbero essere infatti chiamati in pochi giorni, il riesame dovrà esprimersi sulla valutazione dei fatti. “Nel merito la decisione non confuta nulla, sui fatti e sulla configurazione delle responsabilità”, ha invece commentato la procuratrice per i minori di Torino Emma Avezzù.\nIl volantinaggio davanti al liceo Einstein, in cui sono rimasti feriti due agenti della Dogos e un operatore del reparto mobile, avveniva a pochi giorni da quello del liceo Primo artistico: in quel caso i militanti di Gioventù Nazionale avevano cercato lo scontro con gli studenti, insultati e presi a calci per aver rifiutato di prendere i volantini, per questo erano intervenuti a difesa alcuni insegnati, anch’essi strattonati. Una pratica portata davanti alle scuole con presenza di collettivi studenteschi organizzati e spesso in zone in cui la presenza di giovani con origine straniera è alta, proprio come il liceo Einstein, nel quartiere multietnico torinese di Barriera di Milano.",
    "author": "Rita Rapisardi\nIl Manifesto",
    "source": "Il Manifesto",
    "published_date": "2026-01-23"
  },
  "https://ristretti.org/cosa-sta-succedendo-nel-pd-con-la-proposta-di-legge-sullantisemitismo": {
    "title": "Cosa sta succedendo nel Pd con la proposta di legge sull’antisemitismo",
    "link": "https://ristretti.org/cosa-sta-succedendo-nel-pd-con-la-proposta-di-legge-sullantisemitismo",
    "content": "di Matteo Marcelli\nAvvenire, 23 gennaio 2026\nDepositato l’articolato ufficiale del Partito democratico, ma i colleghi riformisti che si riconoscono in quello di Delrio non lo firmano. La proposta, che non applica la definizione dell’Ihra, adotta e amplia quella del Consiglio d’Europa sui “discorsi d’odio”. Andrea Giorgis allarga le braccia quando gli si chiede conto dei dem che non hanno firmato il suo ddl sull’antisemitismo. “Non è un problema”, prova a minimizzare, “non hanno ritenuto di farlo e hanno illustrato le loro ragioni”. In fondo, è il ragionamento della maggioranza schleiniana, si tratta solo di 5 senatori su 38, uno scarto fisiologico per un partito plurale come il Pd.\nMa certo il tema avrebbe richiesto unità all’interno del partito leader del centrosinistra. Anzi, qualcuno nel Pd sperava addirittura in una soluzione bipartisan. “Questo è vero”, ammette il senatore, e a quel punto palesa anche la convinzione che la scelta di non firmare sia “grave” e, forse, riconducibile a un posizionamento interno. Di fatto, dopo quanto accaduto a seguito della presentazione della proposta di Graziano Delrio, l’antisemitismo si conferma un terreno di lotta intestina e solo la fase emendativa, con la possibile convergenza della minoranza del Pd a testi della maggioranza, darà l’esatta misura della frattura.\nRiavvolgiamo il nastro. Ieri si è tenuta l’attesa riunione dei senatori del Pd per arrivare a una proposta condivisa sull’antisemitismo. Quella di Delrio, relegata dal capogruppo Francesco Boccia a “iniziativa personale”, non era piaciuta alla maggioranza del partito: “Nega il diritto di critica a Israele”, avevano accusato diversi senatori. Dopodiché Giorgis ha deciso di prendere l’iniziativa, con l’appoggio di Boccia, che ha apposto anche la sua firma sul ddl. Mercoledì è arrivata la convocazione dell’assemblea per discutere il testo. I riformisti, però, hanno lamentato di non essere stati avvisati di nulla, soprattutto della presenza di un nuovo testo. I vertici del gruppo, è l’accusa, li avrebbero messi davanti al fatto compiuto e lo avrebbero fatto solo per “non perdere la faccia” con gli altri partiti, ognuno dei quali (esclusa Avs che non lo farà e il M5s che ci sta ancora pensando) ha già depositato una sua proposta. La riunione, però, non ha dato i frutti sperati: Filippo Sensi, Simona Malpezzi, lo stesso del Delrio, Walter Verini e Sandra Zampa, non hanno apposto la loro firma.\nParte del problema riguarda la definizione di antisemitismo. Il testo Delrio chiede di adottare quella dell’International holocaust remembrance alliance (Ihra), che però, argomenta Giorgis, pur essendo usata in alcuni documenti dell’Ue e accettata dall’Unione delle comunità ebraiche italiane, “è contestata da diversi intellettuali esponenti della stessa cultura ebraica”, mentre altri documenti Ue fanno riferimento a quella formulata nella Dichiarazione di Gerusalemme”. Il punto, per Giorgis, è che non spetta al Pd risolvere la questione su quale delle due sia la più efficace. Del resto la disputa va avanti da anni e coinvolge studiosi, intellettuali e storici. “Compito nostro - chiarisce il dem - è fare tesoro di questo patrimonio di riflessione e se possibile provare a immaginare un disposto legislativo che lo traduca in azioni di contrasto e di prevenzione al diffondersi dell’antisemitismo”.\nIl testo di Giorgis, dunque, non sceglie tra le due definizioni oggetto del contendere, ma all’articolo 2 ne fornisce una “nuova”, facendo riferimento alla Raccomandazione del Comitato dei ministri del Consiglio d’Europa agli Stati membri sulla lotta contro i discorsi d’odio. Poi (nel comma 2 dello stesso articolo), ne amplia il perimetro includendo “tra gli atti e le espressioni di odio e di discriminazione anche quelli rivolti non ai singoli individui, ma alle comunità o ai gruppi in quanto tali, in ragione delle loro caratteristiche identitarie religiose, etniche, nazionali o culturali”. Nel frattempo il testo Delrio, come specifica lui stesso, “non scompare, ma diventa una proposta emendativa al testo base sull’antisemitismo”, che probabilmente sarà quello costruito sulle due proposte “gemelle” di Lega e Iv. Il senatore parteciperà anche al convegno organizzato dalla Fondazione Italia protagonista su iniziativa del senatore Maurizio Gasparri, il 26 gennaio a Palazzo Madama.",
    "author": "Matteo Marcelli\nAvvenire",
    "source": "Avvenire",
    "published_date": "2026-01-23"
  },
  "https://ristretti.org/delrio-pd-il-mio-ddl-equilibrato-le-critiche-sono-completamente-infondate": {
    "title": "Delrio (Pd): “Il mio ddl equilibrato. Le critiche sono completamente infondate”",
    "link": "https://ristretti.org/delrio-pd-il-mio-ddl-equilibrato-le-critiche-sono-completamente-infondate",
    "content": "di Matteo Marcelli\nAvvenire, 23 gennaio 2026\nAutore di una sua proposta sull’antisemitismo, oggetto di forti discussioni interne al Pd, Graziano Delrio è tra i senatori dem che non hanno firmato il testo di Giorgis depositato ieri in commissione. Senatore, perché non lo ha sottoscritto? Perché secondo me risponde ad alcune esigenze ma non a quella che avevo sollevato presentando la mia proposta e cioè quella di dare un segnale con una legge. Se si parlasse di discriminazione in generale, il ddl Giorgis sarebbe sicuramente adatto. Ma qui si tratta di rispondere a un fenomeno specifico, perché all’interno delle discriminazioni razziali l’antisemitismo ha una sua specificità.\nEsattamente come il ddl Zan, che appunto ha una sua specificità nel porre un freno all’omotransfobia. Allo stesso modo l’antisemitismo merita una legge a parte. In certi momenti storici è necessario dare segnali su argomenti specifici. È legittimo che si provi a comprendere tutto ma è un’impostazione che non coincide con la mia.\nCome descriverebbe il momento attuale per l’antisemitismo?\nIl fenomeno sta assumendo proporzioni preoccupanti in tutta Europa. Perché il problema parte dagli ebrei, ma non si ferma agli ebrei. Quando c’è una discriminazione per religione o cultura e una persona non può esporre pubblicamente la propria fede è in gioco la qualità della democrazia. Ho incontrato tanti ragazzi che non hanno potuto dire di aver celebrato il Kippur o Hanukkah. Non è un problema loro, è un problema nostro.\nIl ddl è accusato di poter limitare il diritto di critica alle politiche di Israele. Che ne pensa?\nIl mio ddl applica la definizione dell’Ihra, che è l’unica internazionalmente accettata, frutto di anni di lavoro di esperti mondiali e adottata da 24 paesi Ue, dalla Commissione Europea, dal Parlamento Europeo e dal Governo Conte. Ma nella definizione c’è scritto esplicitamente che criticare il governo di Israele non è antisemitismo. Peraltro io non chiedo di farla diventare legge ma di applicarla a casi specifici, come le ideologie in rete, a differenza di altri progetti che vorrebbero trasformarla in legge.\nCritica infondata, quindi?\nTotalmente. Il ddl Giorgis propone una nuova definizione ma a me sembra che si debba usarne una che ha consenso internazionale.\nMa non crede che questo ritorno dell’antisemitismo sia collegato con la politica di Netanyahu?\nCertamente le politiche di estrema destra di alcuni ministri di Netanyahu e la tragedia inaccettabile di Gaza non attirano simpatia verso Israele. Ma qui parliamo di un fenomeno che il mondo cattolico conosce bene. Come diceva il Cardinal Martini, non è un fenomeno collegato solo alle contingenze storiche, ma ha radici culturali profonde risalenti a secoli fa. Il mondo cattolico ha avuto responsabilità storiche, dimenticando la parola di San Paolo: l’ebraismo è la nostra radice e noi siamo i rami. Chi colpisce la radice mette a rischio tutto l’albero. Dopo il 7 ottobre ci saremmo aspettati solidarietà, invece i sondaggi mostrano un sentimento antisemita rafforzato. Stiamo parlando di uno dei fenomeni del male della storia più paradigmatici.\nCome risponde a chi l’accusa di aver fatto questa scelta in ragione di un posizionamento interno?\nÈ una stupidaggine clamorosa. Ho annunciato la proposta mesi fa, prima che ci fosse l’area riformista. Bisogna sottrarre l’argomento ai giochini politici. Non mi interessano le correnti del Pd né le differenze tra partiti e su questo tema auspico un’amplissima convergenza bipartisan. Serve un dialogo sereno per dare un segnale a chi soffre per queste discriminazioni.",
    "author": "Matteo Marcelli\nAvvenire",
    "source": "Avvenire",
    "published_date": "2026-01-23"
  },
  "https://ristretti.org/stati-uniti-quei-bimbi-in-cella-per-stanare-i-genitori-migranti": {
    "title": "Stati Uniti. Quei bimbi in cella per stanare i genitori migranti",
    "link": "https://ristretti.org/stati-uniti-quei-bimbi-in-cella-per-stanare-i-genitori-migranti",
    "content": "di Simona Siri\nLa Stampa, 23 gennaio 2026\nLiam, cinque anni, preso dagli agenti dell’Ice nel vialetto davanti casa e poi costretto a bussare alla porta. Così un’intera famiglia di immigrati è stata deportata da Minneapolis. Una modalità che suscita sgomento. La sua foto con il cappellino blu e le orecchie di pelo - quelle che si alzano se schiacci i due cordini ai lati - sta facendo il giro del mondo, simbolo della crudeltà a cui si è spinta l’Ice, l’agenzia anti immigrazione che da un mese sta operando nell’ambito dell’operazione “Metro Surge” a Minneapolis e in tutto il Minnesota, dopo varie incursioni in altre città americane, da Los Angeles a Washington passando per Portland e ora anche per il Maine. Liam Ramos ha cinque anni e due giorni fa è stato preso da agenti incappucciati davanti al vialetto di casa e trasferito in un centro di detenzione in Texas insieme al padre Adrian. È successo a Columbia Heights, un sobborgo di Minneapolis pieno di case monofamiliari e di gente che si aiuta a vicenda.\nA raccontare la sua storia è stata la maestra e i dirigenti scolastici della scuola che frequenta. Secondo Zena Stenvik, sovrintendente delle scuole pubbliche di Columbia Heights, Liam e Adrian erano appena arrivati a casa quando sono stati fermati e fatti scendere dall’auto: un agente ha poi accompagnato il piccolo fino alla porta di casa e gli ha ordinato di bussare per farsi aprire, “essenzialmente usando un bambino di cinque anni come esca”, ha dichiarato la donna. Stenvik ha aggiunto che un altro adulto che era sul luogo durante l’incidente ha implorato di potersi prendere cura del bambino per evitare che venisse portato via, ma la sua richiesta è stata respinta. Il fratello maggiore di Liam, uno studente delle scuole medie, è tornato a casa 20 minuti dopo e ha trovato il padre e il fratello scomparsi. Durante la conferenza stampa di mercoledì sera Ella Sullivan, l’insegnante della scuola materna, ha parlato con le lacrime agli occhi: “Liam è uno studente brillante. È gentile e affettuoso, e i suoi compagni di classe sentono la sua mancanza. Entra in classe ogni giorno e illumina l’ambiente con la sua presenza. Tutto ciò che desidero è che torni qui sano e salvo”. Marc Prokosch, l’avvocato che rappresenta i Ramos, ha dichiarato che la famiglia è entrata negli Usa nel dicembre del 2024 in modo legale (ovvero attraverso un punto di ingresso ufficiale), che ha una richiesta di asilo in corso e che contro di loro non c’era alcun ordine di espulsione. “La famiglia ha fatto tutto ciò che è previsto dalla legge. Non sono entrati illegalmente nel Paese. Non sono criminali”. Tricia McLaughlin, assistente segretaria del Dipartimento per la Sicurezza Interna, in un comunicato ha dichiarato che quella dell’Ice è stata “un’operazione mirata” per arrestare il padre di Liam, definito da lei un “immigrato clandestino”. “Non abbiamo preso di mira un bambino” ha affermato, sostenendo che Adrian “è fuggito a piedi, abbandonando il figlio” che a quel punto è stato preso in carico da uno degli agenti e che la decisione di prendere entrambi è stata del genitore. “Ai genitori viene chiesto se desiderano essere rimpatriati insieme ai figli, altrimenti l’Ice affida i bambini a una persona di fiducia indicata da loro”, ha spiegato.\nLa storia di Liam non è l’unica, ci sono altri casi di minori arrestati dall’Ice in questi giorni a Minneapolis. Sempre martedì, una studentessa di 17 anni è stata prelevata dalla sua auto da agenti armati e mascherati e portata via. In un altro caso, risalente al 14 gennaio, alcuni agenti si sono introdotti con la forza in un appartamento e hanno arrestato un’altra studentessa anni e sua madre, per poi trasferire entrambe in Texas. Un quarto caso riguarda una bambina di 10 anni, prelevata mentre andava a scuola, accompagnata dalla madre. La sovrintendente ha raccontato che la bambina ha chiamato il padre durante l’arresto dicendo che gli agenti dell’Ice l’avrebbero accompagnata a scuola, ma quando il padre è arrivato a scuola, ha scoperto che sia la figlia che la moglie erano state portate via. Alla fine della giornata scolastica, si trovavano entrambe in un centro di detenzione, anche loro in Texas.\nDa quando l’Ice è arrivato a Minneapolis, le loro operazioni si sono fatte ogni giorno più violente, così come gli scontri con i cittadini che da settimane protestano. “Gli agenti si aggirano nei nostri quartieri, circondano le nostre scuole, seguono i nostri autobus, entrano nei nostri parcheggi e portano via i nostri ragazzi”, ha dichiarato Stenvik. “Perché arrestare un bambino di 5 anni?”, ha chiesto in modo provocatorio la donna nel tentativo di mettere in luce l’ipocrisia dell’Ice la cui missione dovrebbe essere quella di rimuovere “il peggio del peggio”, come dice Donald Trump, “pericolosi criminali e assassini”. Cosa che quel bambino di cinque anni, Liam, sicuramente non è.",
    "author": "Simona Siri\nLa Stampa",
    "source": "La Stampa",
    "published_date": "2026-01-23"
  },
  "https://ristretti.org/filippine-giornalista-condannata-i-difensori-dei-diritti-umani-una-parodia-della-giustizia": {
    "title": "Filippine. Giornalista condannata, i difensori dei diritti umani: “Una parodia della giustizia”",
    "link": "https://ristretti.org/filippine-giornalista-condannata-i-difensori-dei-diritti-umani-una-parodia-della-giustizia",
    "content": "di Monica Ricci Sargentini\nCorriere della Sera, 23 gennaio 2026\nUna giovane giornalista è stata condannata da un tribunale delle Filippine con l’accusa di “finanziamento del terrorismo” ritenuta da molti osservatori di chiara matrice politica e aspramente criticata dai difensori dei diritti umani, che hanno apertamente definito il processo “una parodia della giustizia”. Frenchie Mae Cumpio, 26 anni, è stata arrestata nel febbraio 2020 dopo che gli agenti hanno fatto irruzione nella sua casa nel cuore della notte dove dicono di aver trovato una granata a mano, un’arma da fuoco e una bandiera comunista.\nMa i gruppi per i diritti umani sonostengono che le accuse sono state inventate e che la giovane giornalista paga il prezzo per i suoi coraggiosi reportage in cui criticava la polizia e l’esercito. Cumpio è la prima reporter filippina a essere perseguita in base alle cosiddette leggi sul “finanziamento del terrorismo”, che l’avvocato difensore Julianne Agpalo ha definito “l’arma preferita” del governo per mettere a tacere il dissenso. Gli osservatori affermano che l’etichettatura di giornalisti e attivisti si è intensificata sotto la presidenza di Rodrigo Duterte, che ha condotto una sanguinosa guerra alla droga dal 2016 al 2022.\nLa difesa ha annunciato che intende impugnare in appello la sentenza di primo grado. Cumpio e la sua ex compagna di stanza Marielle Domequil sono scoppiate a piangere e si sono abbracciate mentre veniva letta la sentenza con cui rischiano fino a 18 anni di carcere, riporta l’Afp, secondo cui le due imputate sono state invece assolte da accuse di possesso illegale di armi e potrebbero beneficiare della libertà vigilata tra 12 anni e mezzo.\n“Siamo profondamente preoccupati per le implicazioni di questa condanna, considerando che ci sono molti altri processi, direi inventati, per finanziamento del terrorismo che sono ancora in corso in tutto il Paese - ha dichiarato alla Bbc Josa Deinla, uno degli avvocati di Cumpio -. La triste realtà è che questa decisione comporta gravi conseguenze per il giornalismo di comunità, perché sono proprio i giornalisti di comunità - quelli ai margini, quelli che non appartengono alle organizzazioni mediatiche dominanti - a portare alla luce le condizioni, soprattutto nelle zone rurali, dove vivono le persone più povere”.\nPrima del suo arresto, Cumpio denunciava regolarmente gli abusi commessi dall’esercito e dalla polizia nella regione orientale delle Visayas nelle Filippine, attraverso articoli per il sito di notizie Eastern Vista - di cui è ex direttrice - e un programma da lei condotto sulla stazione radiofonica Aksyon Radyo-Tacloban DYVL. Il suo caso ha attirato l’attenzione di una coalizione di organizzazioni per la libertà di stampa e Ong, che affermano che le accuse contro di lei sono state “inventate” e il trattamento riservatole in detenzione è “disumano”. Beh Lih Yi, direttore per l’Asia-Pacifico del Comitato per la Protezione dei Giornalisti, ha condannato la sentenza.\n“Questo verdetto assurdo dimostra che le varie promesse fatte dal Presidente Ferdinand Marcos Jr. per difendere la libertà di stampa non sono altro che chiacchiere vuote - ha affermato Beh Lih Yi- La sentenza è la prova di dove le autorità filippine sono disposte a spingersi per mettere a tacere le notizie critiche”. L’organo di stampa indipendente Altermidya ha condannato la sentenza: “Siamo indignati per la palese ingiustizia della sentenza del tribunale, nonostante le prove evidenti che le accuse contro Frenchie Mae, Marielle Domequil e il resto dei 5 di Tacloban siano state tutte inventate”.",
    "author": "Monica Ricci Sargentini\nCorriere",
    "source": "Corriere della Sera",
    "published_date": "2026-01-23"
  },
  "https://ristretti.org/suicidi-in-carcere-10-nel-2025-nordio-scommette-su-scuola-e-cultura": {
    "title": "Suicidi in carcere, -10% nel 2025: Nordio scommette su scuola e cultura",
    "link": "https://ristretti.org/suicidi-in-carcere-10-nel-2025-nordio-scommette-su-scuola-e-cultura",
    "content": "di Ivan Cimmarusti\nIl Sole 24 Ore, 22 gennaio 2026\nLa relazione sull’amministrazione della giustizia nel 2025 alla Camera. Alle 15 in Senato. L’istruzione una leva per arginare il rischio isolamento dei detenuti. Giachetti (Iv): “I detenuti vivono nelle porcilaie”. Nel 2025 il fenomeno dei suicidi in carcere continua a rappresentare una delle criticità più gravi del sistema penitenziario italiano. Secondo i dati illustrati alla Camera dei deputati dal ministro della Giustizia Carlo Nordio, i suicidi registrati nelle strutture detentive risultano in calo del 10% rispetto all’anno precedente. Un segnale che va nella direzione giusta, ma che - per come viene letto dal Ministero - non consente alcun alleggerimento dell’allerta: il tema resta strutturale e impone interventi mirati, organizzati e continuativi.\nLa linea indicata dal Guardasigilli è chiara: la riduzione percentuale, pur significativa, non basta a ridimensionare l’impatto umano e istituzionale del fenomeno. Proprio per questo, nell’illustrare l’andamento dell’amministrazione della giustizia, Nordio ha richiamato la necessità di una risposta “determinata”, fondata su uno specifico Piano di prevenzione e contrasto.\nIl Piano contro i suicidi: rete integrata tra carcere, sanità e volontariato - Per arginare i suicidi in carcere, l’Amministrazione penitenziaria - secondo quanto riferito dal ministro - ha promosso una rete di intervento che mette insieme più livelli: istituzioni penitenziarie, servizi sanitari, volontariato e personale di Polizia penitenziaria. Il punto centrale, nella descrizione fornita alla Camera, è il passaggio da un approccio “emergenziale” a una logica di prevenzione strutturata, in cui la sorveglianza non è l’unico strumento e la tutela della persona detenuta non è demandata a un singolo attore. L’obiettivo, almeno nelle intenzioni dichiarate, è intercettare prima i segnali di fragilità e ridurre i fattori di rischio che, in contesti di sovraffollamento e isolamento, possono diventare detonatori.\nIn questa impostazione la Polizia penitenziaria non viene chiamata solo a compiti di custodia, ma entra a pieno titolo nella filiera della prevenzione, insieme agli operatori sanitari e alle realtà del terzo settore presenti negli istituti. È una scelta che, se sostenuta da risorse, formazione e protocolli chiari, può incidere: non perché “risolve” il problema, ma perché rende più difficile che le situazioni critiche restino invisibili.\nIstruzione in carcere: scuola e università come fattori di protezione - Tra i dati presentati dal ministro, ampio spazio è dedicato ai percorsi educativi, considerati anche come leve indirette di prevenzione del disagio. Nel 2025 risultano attivati 901 corsi scolastici di primo livello e 782 corsi di secondo livello, con il coinvolgimento complessivo di 19.391 detenuti e detenute in percorsi di istruzione. Il dato è rilevante non solo per la quantità di corsi attivati, ma per la platea raggiunta: in carcere l’istruzione non è un “optional” culturale. Può diventare un presidio quotidiano contro il vuoto, la marginalità e la perdita di prospettiva, elementi che spesso si sommano a disturbi preesistenti o a crisi personali legate a processi, condanne, rotture familiari.\nSul fronte universitario, l’accesso allo studio superiore registra 1.837 detenuti iscritti, con 260 dipartimenti universitari coinvolti e 437 corsi di laurea attivi negli istituti penitenziari. È un’infrastruttura che, nei numeri, descrive una rete nazionale ampia. Resta però decisivo un punto: la differenza la fa la continuità reale dei percorsi (tempi, strumenti, tutoraggio, collegamenti con gli atenei), non l’esistenza formale dell’offerta. Ma il messaggio politico, oggi, è che lo studio viene indicato come una delle componenti della risposta complessiva alla fragilità detentiva.\nNordio ha collegato il tema dei suicidi anche al rafforzamento della tutela della salute mentale, richiamando la collaborazione interistituzionale per potenziare i servizi psichiatrici e gestire le Residenze per l’esecuzione delle misure di sicurezza (REMS). Il quadro aggiornato indicato dal ministro fotografa la situazione al 7 novembre 2025: risultano ricoverate 675 persone nelle REMS, di cui 606 uomini e 69 donne. Il dato, letto nel contesto del dibattito penitenziario, evidenzia un punto delicato: la gestione del disagio psichico non può essere scaricata sul carcere, ma richiede canali dedicati, competenze cliniche e strutture adeguate. Le REMS, in questo senso, sono uno snodo essenziale, anche se storicamente gravato da criticità di capienza e tempi di attesa.\nL’elemento “salute mentale” è probabilmente quello più sensibile rispetto al tema suicidi: prevenire significa anche garantire diagnosi tempestive, presa in carico, continuità terapeutica e interventi nelle fasi acute. Se la rete descritta dal Ministero regge sul territorio e dentro gli istituti, è qui che dovrebbe produrre effetti misurabili.\nGiachetti: “I detenuti vivono nelle porcilaie” - “Ministro glieli do io i numeri del sovraffollamento delle carceri: a fine novembre 2025 è di 63.868 persone, +2.000 rispetto all’anno precedente, a fronte di una capienza di 46.124 posti -700 rispetto all’inizio dell’anno. Ma cosa vuole fare con questi numeri, in una situazione di dramma di questo tipo”. Lo ha detto il deputato di Iv Roberto Giachetti nell’Aula della Camera parlando al ministro Carlo Nordio. “Lei come fa ad escludere che gente che vive come nelle porcilaie non arrivi a suicidarsi per una cosa del genere?”, ha urlato Giachetti sempre rivolto al ministro.",
    "author": "Ivan Cimmarusti\nIl Sole",
    "source": "Ristretti Orizzonti",
    "published_date": "2026-01-22"
  },
  "https://ristretti.org/suicidi-in-calo-sovraffollamento-colpa-dei-magistrati-le-carceri-secondo-nordio": {
    "title": "“Suicidi in calo, sovraffollamento colpa dei magistrati”: le carceri secondo Nordio",
    "link": "https://ristretti.org/suicidi-in-calo-sovraffollamento-colpa-dei-magistrati-le-carceri-secondo-nordio",
    "content": "di Eleonora Martini\nIl Manifesto, 22 gennaio 2026\nIl resoconto del ministro della Giustizia Carlo Nordio sulla attuale condizione delle carceri e degli Istituti penali. Siamo stati bravi, siamo stati i primi, siamo i più garantisti (altro che panpenalisti), il futuro è roseo e tutto quello che non funziona non è colpa nostra, semmai della magistratura. Si potrebbe riassumere così il resoconto del ministro della Giustizia Carlo Nordio sulla attuale condizione delle carceri e degli Istituti penali per minorenni.\nIntervenendo in Aula alla Camera, durante le comunicazioni e le repliche alle opposizioni, il Guardasigilli ha dipinto un universo penitenziario in assoluta ripresa. Grazie, a suo dire, ad una serie di interventi effettuati durante il 2025 (“transizione tecnologica e digitale”, “potenziamento delle infrastrutture”, “efficientamento energetico” e, soprattutto, una straordinaria attenzione ai “principi costituzionali che governano l’esecuzione penale”), e agli interventi previsti nei piani governativi e nel “programma del Commissario straordinario per l’edilizia penitenziaria, finalizzati all’ampliamento della capacità ricettiva di 21 istituti”.\nDunque: i suicidi in carcere? Sono in diminuzione, afferma Nordio, “in calo del 10%” nel 2025 rispetto all’anno precedente: “Non stiamo facendo miracoli - ammette - ma nessuno dica che non stiamo facendo niente”. Secondo il Guardasigilli, infatti, la tutela della salute mentale è stata rafforzata, stanziando “14 milioni per l’assistenza psicologica”, introducendo il “monitoraggio proattivo nei reparti”, “potenziando i servizi psichiatrici e la gestione delle Rems”, le Residenze per l’esecuzione delle misure di sicurezza. E ancora: “il lavoro esterno è cresciuto del 15% passando da 1.860 a 2135 unità”, e “sono stati finanziati 43 progetti teatrali e 46 progetti sportivi”.\nE allora, vediamolo, questo “calo” nel numero dei suicidi di cui si fregia il ministro: nel 2025 sono state registrate 80 persone che si sono tolte la vita in carcere (erano 91 nel 2024) ma va chiarito che il metodo di conteggio è caotico e, come denunciato più volte dalle organizzazioni per i diritti dei reclusi, il Dap tende sempre più ad annoverare i detenuti che spirano in ambulanza o in ospedale, dopo il gesto suicidario, tra i “decessi per altre cause”. E infatti il totale dei morti in carcere è rimasto sostanzialmente invariato: 246 nel 2024, e 241 nel 2025. Come ha spesso richiesto l’associazione Ristretti orizzonti, l’unico modo per fornire dati certi e trasparenti sarebbe quello di pubblicare l’elenco preciso e completo dei detenuti morti.\nIl sovraffollamento carcerario? Nordio ribadisce il concetto, espresso in altre sedi, secondo il quale ammassare le persone dietro le sbarre non è tra le cause dirette dei suicidi. L’eccesso di detenuti in spazi angusti, aggiunge, non è neppure “determinato dall’introduzione di leggi ad opera di questo governo: faccio presente che il primo provvedimento importante è stato quello sui rave party, su cui neanche una persona è stata giudicata o condannata. Questa legge ha avuto un’efficacia preventiva e deflattiva sulla carcerazione”. In ogni caso, spiega, “abbiamo un gruppo di lavoro che verifica le misure alternative alla detenzione” e “stiamo provvedendo con nuove norme”. Tra “i condannati a una pena non superiore a 24 mesi - spiega - sono risultati suscettibili di accesso a tali misure 10.105 detenuti”. C’è poi “la percentuale di tossicodipendenti in carcere” che è “di circa il 31%: 10.234 detenuti potrebbero usufruire delle comunità terapeutiche e della detenzione domiciliare”. Rispetto alla “carcerazione preventiva, il vulnus più lacerante rispetto al dettato costituzionale che prevede la presunzione di innocenza”, Nordio si dice orgoglioso “di aver introdotto l’interrogatorio preventivo e la competenza collegiale”, che “non riguardano in alcun modo i reati gravi” ma “dovrebbero contribuire a ridurre la popolazione carceraria”.\n“Queste persone - è la stoccata del ministro - non sono sotto la nostra giurisdizione, ma sotto quella della magistratura di sorveglianza, cui spetta di deliberare la liberazione anticipata”, “non è il governo a decidere chi entra e chi esce del carcere”.\nPiù o meno a questo punto dagli spalti si è levata la voce del deputato di Iv Roberto Giachetti, autore di una proposta per la liberazione anticipata speciale che ha anche ricevuto apprezzamenti bipartisan ma è rimasta inesorabilmente lettera morta. “Ministro glieli do io i numeri del sovraffollamento delle carceri - ha urlato Giachetti rivolgendosi a Nordio - a fine novembre 2025 è di 63.868 persone, 2000 in più rispetto all’anno precedente, a fronte di una capienza di 46.124 posti, 700 in meno rispetto all’inizio dell’anno. Lei come fa ad escludere che gente che vive come nelle porcilaie non arrivi a suicidarsi per una cosa del genere?”.",
    "author": "Eleonora Martini\nIl Manifesto",
    "source": "Il Manifesto",
    "published_date": "2026-01-22"
  },
  "https://ristretti.org/secondo-nordio-nelle-carceri-e-tutto-ok-ma-forse-parlava-della-norvegia": {
    "title": "Secondo Nordio nelle carceri è tutto ok (ma forse parlava della Norvegia)",
    "link": "https://ristretti.org/secondo-nordio-nelle-carceri-e-tutto-ok-ma-forse-parlava-della-norvegia",
    "content": "di Federica Olivo\nhuffingtonpost.it, 22 gennaio 2026\nIl ministro si rallegra perché i suicidi sono diminuiti del 10%. Ma rispetto all’anno scorso, che fu il peggiore di sempre, e i dati degli ultimi anni sono i più alti. Alti anche i morti complessivi, alto il sovraffollamento, cresciuto ma di pochissimo il numero dei detenuti che lavorano. Di che carceri parla? “Il 2025 ha segnato una profonda innovazione per l’amministrazione penitenziaria”. Il ministro della Giustizia, Carlo Nordio, leggendo la sua relazione in Parlamento descrive le carceri italiane come fossero le migliori del mondo. Come se l’Italia fosse la Norvegia.\nUn Eldorado in cui l’anno scorso si è provveduto a oltre 4mila assunzioni di agenti penitenziari, sono state costruite nuove carceri e “sono stati completati i lavori di ampliamento e riqualificazione in numerosi istituti”. In carcere, dice il Guardasigilli, si studia e si lavora più di prima. E, miracolo, si muore di meno: “La notizia meno brutta è che il trend si è invertito. La percentuale dei suicidi è diminuita del 10%”.\nDavanti a un dramma che si riduce del 10% c’è da esultare? Dati alla mano, poco. Nel 2025 ci sono stati 79 suicidi in cella (dati dell’associazione Antigone). Sono certamente di meno rispetto ai 91 del 2024. Ma nel 2024 si era registrato un triste record: mai così tante persone si erano tolte la vita in carcere. Nel 2023 i suicidi erano stati invece 70. Nel 2022, 84. Negli ultimi anni il trend piuttosto che invertirsi in positivo, si è acutizzato: andando a ritroso fino al 1992, numeri simili si sono registrati solo nel 2001 e nel 2011 (quando ci sono stati 69 e 63 suicidi). Per il resto, i numeri sono stati sempre più bassi. Nel 2025 la drammatica curva è solo stata un po’ meno drammatica. “Nel 2025 c’è stato un calo, sarebbe stato molto grave che così non fosse, ma gli 80 suicidi registrati sono il terzo dato più alto di sempre”, dice a HuffPost Patrizio Gonnella di Antigone.\nStesso discorso vale per il numero complessivo di morti in carcere, non solo per suicidio, ma anche per malattia, cause naturali, omicidi in cella. Secondo i dati dell’Amministrazione penitenziaria, combinati con quelli di Ristretti Orizzonti, i decessi nei penitenziari sono stati 245 nel 2025, 241 nel 2024, 212 nel 2023. Per avere un’idea dell’aumento, basti pensare che nel 2014 i morti erano stati 91, nel 2004, 156. Nordio sostiene che l’eccessivo numero di reclusi non incide sui suicidi: “Come può insistere sul fatto che il sovraffollamento, con tutti gli elementi di disagio che comporta, non abbia un ruolo?”, gli chiede Marco Grimaldi di Avs. “È importante - aggiunge Gonnella - prevedere piani di prevenzione, ma bisogna rendersi conto che laddove il sovraffollamento rende invisibili le persone ad operatori sempre più stremati, laddove l’apatia prende il sopravvento, cresce il rischio di episodi critici. Abbiamo bisogno di riforme che riducano la pressione sulle carceri”.\nI dati (del ministero) sul sovraffollamento sono allarmanti: il 2025 si è chiuso con 63.499 detenuti in cella, a fronte di una capienza di 51.277 posti. Il 2024 si era chiuso, invece, con 61.861, il 2023 con 60.166. Sono numeri che si avvicinano a quelli del 2013. Quando di detenuti in cella ce n’erano 68 mila e l’Italia fu condannata dalla Corte europea dei diritti dell’Uomo. “Il governo ripristini la legalità”, dice Riccardo Magi di +Europa. Quanto agli organici degli agenti i sindacati danno merito al governo per le assunzioni, ma fanno notare che non bastano. Sul lavoro in carcere i dati vanno contestualizzati: “Il lavoro all’esterno è cresciuto del 15%, passando da 1.860 a 2.135 unità”, dice Nordio. Non è difficile notare però che ad avere un lavoro fuori dal carcere è appena il 3,4% dei detenuti. Gli altri occupati, circa 20mila, lavorano alle dipendenze dell’amministrazione. Svolgendo mansioni all’interno del carcere che difficilmente garantiranno loro un futuro lavorativo a fine pena. Il ritratto di un mondo penitenziario in progressivo miglioramento non regge alla prova dei numeri.",
    "author": "Federica Olivo",
    "source": "huffingtonpost.it",
    "published_date": "2026-01-22"
  },
  "https://ristretti.org/referendum-e-carceri-scontro-in-aula": {
    "title": "Referendum e carceri, scontro in Aula",
    "link": "https://ristretti.org/referendum-e-carceri-scontro-in-aula",
    "content": "di Angela Stella\nL'Unità, 22 gennaio 2026\nIl ministro attacca: “Petulante litania, nessun assoggettamento del pm all’esecutivo”. Bocciata risoluzione dem per assicurare una ampia campagna informativa sul voto. Scontro anche sulle carceri, Di Biase: “Ministro non cita mai l’articolo 27”. Respinta la richiesta di +Europa di misure urgenti contro il sovraffollamento. Le comunicazioni del Ministro Nordio sull’Amministrazione della Giustizia rese ieri in Parlamento si sono in parte trasformate in uno scontro dialettico sul referendum costituzionale sulla separazione delle carriere e sulle carceri.\nIn secondo piano i numeri che però vi partecipiamo. Il Guardasigilli ha rivendicato che “al 31 dicembre 2025, su un totale di 2,7 miliardi di euro di risorse PNRR, sono stati rendicontati pagamenti per un totale di 1,98 miliardi, pari al 72,91 per cento. Quindi siamo perfettamente in linea”. Sulla riduzione dell’arretrato civile: “presso i tribunali ordinari, la riduzione dell’arretrato civile ha raggiunto il 95,8 per cento rispetto al 2019; presso le corti d’appello il 99,4 per cento”. Su questo ha aggiunto: “Alla fine del 2026 avremo colmato per la prima volta dalla costituzione della Repubblica l’organico della magistratura”. Non è mancato il capitolo sull’esecuzione penale. “Nel 2025 il fenomeno dei suicidi in carcere ha continuato a manifestarsi con numeri che, pur in calo del 10%, hanno imposto riflessione e determinata azione con uno specifico Piano di prevenzione e contrasto”. Per il Ministro resta “un fardello di dolore”, “un fallimento dello Stato” ma il calo è comunque una “notizia meno cattiva di quella che potevamo temere”. Per quanto concerne la giustizia minorile si registra “l’aumento delle presenze”, “quasi 600 presenze giornaliere”.\nIn chiusura del suo intervento il Guardasigilli ha ovviamente fatto un passaggio sul referendum costituzionale sulla separazione delle carriere: “nessuna disposizione della riforma prevede, né nella lettera né nello spirito, l’assoggettamento del pubblico ministero all’Esecutivo” ha detto criticando quella da lui definita la “petulante litania” di chi sostiene il contrario, suscitando la reazione delle opposizioni che hanno interrotto il ministro mentre stava replicando a Goffredo Bettini che proprio due giorni da queste pagine ha annunciato di votare No: “Molti esponenti lontani dalla nostra area politica - ha commentato Nordio - si sono infatti schierati a favore del referendum. C’è stata anche una manifestazione di sincerità da parte di un membro dell’opposizione, che ha ammesso di essere favorevole nel merito ma di votare no perché si tratta di un voto politico”. Intervenuto a riportare l’ordine il presidente di turno Fabio Rampelli (FdI): “Vogliamo limitare il diritto di parola e di pensiero al Governo? Non esageriamo”. È seguito poi il dibattito. A replicare dal Pd ci ha pensato Federico Gianassi: “assicuro che saranno sempre di più quelli che a sinistra voteranno contro la riforma e ricordo che proprio Nordio ha cambiato idea sulla separazione” considerato che aveva firmato anni fa un documento delle procure contro la norma. Sempre la dem Michela Di Biase ha replicato sul carcere: “lei signor Ministro non cita mai l’art. 27 della Costituzione, disatteso negli istituti penitenziari. Il sovraffollamento ha raggiunto vette elevatissime, anche del 200 per cento”. La deputata ha poi criticato la “scia panpenalistica” del Governo: “50 nuovi reati e 400 anni in più di pena per le aggravanti”. Forza Italia, con Pietro Pittalis, ha invece ribadito soddisfazione per l’approvazione della riforma: “battaglia storica di Fi, una battaglia storica di Silvio Berlusconi”.\nNelle sue repliche il Guardasigilli ha tra l’altro detto che “al momento ci sono 10 mila detenuti che potrebbero accedere alle misure alternative ma spetta alla magistratura di sorveglianza provvedere” ad emettere il provvedimento della liberazione anticipata. Sul panpenalismo “da quando è stata introdotta l’apposita legge del governo, nessuna persona è stata incarcerata per i rave party, quindi una volta tanto la norma da noi introdotta ha avuto una efficacia preventiva e deflattiva per quanto riguarda la carcerazione”.\nSi sono poi discusse le risoluzioni. Proprio i dem ne hanno presentata una per “assicurare la più ampia campagna informativa referendaria”, sulla riforma della giustizia, “ispirata a criteri di obiettività e trasparenza rispetto al quesito referendario, astenendosi da eventuali mistificazioni volte esclusivamente a delegittimare il ruolo della magistratura e a scalfire i principi costituzionali sanciti dall’articolo 104 della Carta Fondamentale”. Invece +Europa con Riccardo Magi e Benedetto della Vedova ha presentato una risoluzione per chiedere al Governo di impegnarsi “ad emanare un provvedimento urgente finalizzato a risolvere il drammatico sovraffollamento carcerario e ripristinare la legalità costituzionale, anche valutando di realizzare un automatismo, al momento della cognizione, per disporre le misure alternative più idonee nei casi di pene inferiori ai quattro anni”.\nAl contrario, con la propria risoluzione, il centrodestra ha chiesto all’Esecutivo di adoperarsi “per adottare i necessari atti legislativi per dare effettiva e concreta esecuzione alla riforma costituzionale nei tempi previsti dalla stessa. In particolare, ad adottare le norme relative all’istituzione, alla composizione mediante sorteggio dei rispettivi membri e al funzionamento dei due Consigli Superiori previsti; a disciplinare l’istituzione, la costituzione, le competenze e il funzionamento dell’Alta Corte disciplinare”. Il Ministro ha dato parere positivo a quella di maggioranza e negativo a quelle delle opposizioni. E l’aula della Camera ha approvato la prima e respinto le seconde. Repliche sono giunte anche fuori dall’aula.\nNordio “ha raccontato un’Italia che non esiste” ha detto Giovanni Zaccaro, segretario di AreaDg. “La risposta al ministro su quanto lui sostiene abbia fatto il governo sulla Giustizia, la daremo il prossimo 15 marzo (una settimana prima del referendum sulla riforma - ndr) quando nel corso degli Stati generali sulla Giustizia che stiamo organizzando chiederemo conto al governo di quello che è stato fatto o meglio non è stato fatto” ha aggiunto il Segretario dell’Anm, Rocco Maruotti. Dello stesso parere Giuseppe Santalucia, già presidente dell’Anm e coordinatore del comitato del No nel Lazio: “ha raccontato un mondo che non vediamo negli uffici”. E sul referendum, di cui ha parlato nell’apertura dell’evento partecipato di ieri al Teatro Manzoni, dal titolo “La Costituzione è di tutti noi, difendiamola”: “il libello del Ministro traccia con chiarezza e inequivocità quale sia la finalità della riforma: liberare l’azione della politica dalla invadenza delle procure, che rappresenta invece un controllo necessario. Se questo è il modo in cui si intende la riforma sono molto preoccupato”.\nPer Patrizio Gonnella, presidente di Antigone, i numeri di Nordio “sono freddi. Non dicono fino in fondo quanto si viva male nelle carceri, quanto manchi una progettualità degna di questo nome, quanto anche il personale tutto sia in sofferenza estrema. In ogni caso è un numero elevatissimo di suicidi, tra i peggiori di sempre. Insieme ai suicidi dovremmo usare quali indicatori anche la recidiva (che non è calcolata), lo stato di salute delle persone (in netto peggioramento), gli atti di autolesionismo, le condizioni materiali date dal sovraffollamento, la militarizzazione di un sistema che invece non dovrebbe essere governato con spray al peperoncino e gruppi speciali di intervento. In sintesi, più operatori di comunità, telefonate quotidiane alle persone care, affettività, iniziative socio-culturali e meno repressione: è questa la ricetta per fare stare meglio tutti, staff e detenuti”.",
    "author": "Angela Stella",
    "source": "Ristretti Orizzonti",
    "published_date": "2026-01-22"
  },
  "https://ristretti.org/nordio-promuove-la-sua-giustizia-e-poi-minaccia-il-pd": {
    "title": "Nordio promuove la sua giustizia. E poi minaccia il Pd",
    "link": "https://ristretti.org/nordio-promuove-la-sua-giustizia-e-poi-minaccia-il-pd",
    "content": "di Mario Di Vito\nIl Manifesto, 22 gennaio 2026\nIl tempo delle pene In parlamento il lungo racconto dei grandi successi del governo. L’ira contro Serracchiani per una domanda: “Non finisce qui”. La deputata dem cita un servizio di Report sui pc dei tribunali e il guardasigilli promette denuncia. “Forse inventeranno anche un reato con il mio nome”. Alla fine, davanti ai cronisti, è la stessa Debora Serracchiani a scherzarci su. Difficile del resto prendere sul serio l’irosa uscita del ministro della giustizia Carlo Nordio, che alla fine di una lunga ma innocua mattinata alla Camera sullo stato dell’amministrazione della giustizia - un classico del gennaio parlamentare - ha minacciato di denunciare (o chissà che altro) la deputata del Pd, colpevole di aver chiesto alla premier Meloni di venire in aula a spiegare se e quanto c’entra il governo con quello che sostiene la trasmissione di Raitre Report. Cioè che nei computer di tutti i giudici, i pubblici ministeri e i funzionari di tutti i tribunali di tutta la Repubblica ci sia un software che, di fatto, permette di spiarli a distanza. E che la questione, sollevata nel 2024 dalla procura di Torino, sia stata derubricata a bagatella priva di importanza dal ministero di via Arenula, pare, dietro richiesta di palazzo Chigi.\nLa faccenda, a pensarci bene, non è poi così irrilevante, nel paese in cui gli spyware vengono usati molto più del dovuto. L’elenco dei casi è noto alle cronache: Paragon, Equalize, la squadra Fiore e tanti episodi più piccoli, ma ugualmente inquietanti, di dati personali estratti da database investigativi, bancari e fiscali per motivi non ancora del tutto chiari.\nNonostante questo, e nonostante molti media di destra gridino ogni giorno all’allarme sugli spioni “di sinistra”, Nordio ha scelto di rispondere con l’intimidazione: “Trovo assolutamente improprio che il ministro della giustizia venga accusato di aver permesso di mettere sotto controllo i computer dei magistrati. Questa cosa non finirà qui”. Pausa. Breve istante di riflessione. E chiosa: “Non è una minaccia, figuriamoci”. E cosa sarà mai, allora? Un invito alla riflessione? Uno sfogo dettato dalla stanchezza per le ore passate a Montecitorio? Un attimo di gratuito nervosismo? In sé il dibattito sull’amministrazione della giustizia non è stato dei più duri, a volerla dire tutta. Le opposizioni si sono in effetti opposte, ma, ecco, non sono volate le sedie e tutti hanno avuto il tempo di prendersi un prosecco alla buvette tra un intervento e l’altro.\nNordio, nel suo monologo d’apertura, ha dipinto un sistema giudiziario meraviglioso, dove il governo sta conseguendo uno dopo l’altro risultati eccezionali: dalla giustizia minorile che funziona come un orologio svizzero ai suicidi in carcere sensibilmente calati, dai target del Pnrr tutti centrati ai tempi dei processi abbattuti. E poi: organici rafforzati, nuove assunzioni in arrivo, digitalizzazione che spicca il volo, edilizia giudiziaria (cioè prigioni) in avanzata fase di sviluppo. Le prospettive sono rosee e i problemi, che pure esistono, sono tutti a un passo dall’essere risolti. Sarà un 2026 bellissimo nei tribunali e il quadro è talmente entusiasmante che verrebbe da chiedersi come mai allora non passa settimana senza che vengano istituiti nuovi reati e che vengano promesse riforme.\nL’apice è stato toccato quando il ministro ha rivendicato il famigerato “decreto rave”, il reato di festa che, ormai tre anni fa, fece da biglietto da visita alle politiche poliziesche del governo. “Sapete quante condanne ci sono state per questo reato?”, ha domandato Nordio. Quante, ministro? “Zero”. Alle ovvie risate scaturite da quella che malgrado le apparenze non era una battuta, il ministro ha poi opposto la sua ferma convinzione che questo numero sia da attribuire all’effetto deterrente del provvedimento. Dunque, secondo lui, dall’inverno del 2023 in Italia non ci sarebbe stato più nemmeno un rave.\nResterebbe il merito di quello che ha detto Nordio sullo stato dell’amministrazione della giustizia. “Ha raccontato un’Italia che non esiste - dice a questo proposito Giovanni Zaccaro, segretario di Area democratica per la giustizia -. I sistemi informatici si impallano continuamente, bloccando l’attività giudiziaria. Ogni mese vanno in pensione cancellieri ed amministrativi che non sono sostituiti. Non ci sono nemmeno i braccialetti elettronici per eseguire le misure nei confronti di chi si è macchiato di violenze di genere. Le carceri sono strapiene”. Poco dopo gli fa eco la giunta dell’Anm: “Nessuna risposta sui problemi quotidiani nella giustizia. Nessun chiarimento sui tagli in legge di bilancio. Nessuna prospettiva per i precari del Pnrr. Nessun riferimento agli investimenti da fare su informatica ed edilizia giudiziaria. Siamo profondamente preoccupati. La giustizia ha bisogno di risorse, non di condizionamenti dell’autonomia e dell’indipendenza della magistratura”.\nIl riferimento è alla riforma costituzionale che a breve sarà oggetto di referendum. Non c’entrerebbe nulla con l’amministrazione della giustizia, ma in fondo era stato lo stesso Nordio a inserire il tema nella sua relazione. Solito copione: è tutto bellissimo, perfetto, incontestabile. Le obiezioni sono “petulanti litanie”. E Alessandro Barbero, che di recente si è espresso per il No, è solo uno storico. Parola del ministro: “Gli storici danno spesso interpretazioni eccentriche degli eventi, da Erodoto ad Alan Taylor”.",
    "author": "Mario Di Vito\nIl Manifesto",
    "source": "Il Manifesto",
    "published_date": "2026-01-22"
  },
  "https://ristretti.org/nordio-con-i-minori-serve-equilibrio-non-crudelta-la-riforma-dalle-opposizioni-e-una-continua-litania": {
    "title": "Nordio: “Con i minori serve equilibrio, non crudeltà. La riforma? Dalle opposizioni è una continua litania”",
    "link": "https://ristretti.org/nordio-con-i-minori-serve-equilibrio-non-crudelta-la-riforma-dalle-opposizioni-e-una-continua-litania",
    "content": "di Irene Famà\nLa Stampa, 22 gennaio 2026\nIl Guardasigilli non ha dubbi: la giustizia dev’essere “equilibrata e proporzionata”. Riforma costituzionale della giustizia, impiego dei fondi Pnrr, situazione delle carceri. Il bilancio del Guardasigilli Carlo Nordio, questa mattina alla Camera, si alterna tra “risultati raggiunti” e obiettivi per il futuro”. Poi un accenno, inevitabile dopo i fatti di cronaca di questi giorni, ai provvedimenti per contrastare la criminalità minorile in aumento. Sul tema degli adolescenti violenti, che ammazzano, umiliano, seviziano, il ministro sceglie la via del “buon senso” e lancia un appello: evitare “l’estremizzazione enfatica” di chi da un lato” invoca la repressione crudele” e di chi dall’altro “svilisce il problema in termini di sociologica indulgenza”.\nIl Guardasigilli non ha dubbi: la giustizia dev’essere “equilibrata e proporzionata”. E per rafforzare il concetto si sofferma sull’immagine della Giustizia con in mano la bilancia e la spada. “Non ci dovranno essere sanzioni tiranniche, ma la certezza della pena è essenziale per la credibilità dello Stato e nell’interesse dei minori”. Poi aggiunge: “I provvedimenti che prenderemo - adesso non so quando né come, ma certamente li prenderemo - sarà ispirato a questi principi”.\nTema centrale, nella relazione del ministro, è la riforma della giustizia. E Nordio abbandona la flemma: “Ci accusano, dicono che nella nostra riforma c’è un vulnus alla Costituzione, che vogliamo sottomettere il pubblico ministero all’esecutivo. È una petulante litania di fronte alla quale non c’è possibilità di replica”. L’aula rumoreggia. Il presidente di turno Fabio Rampelli interviene: “È la parola litania ad avervi disturbato? Allora poi andiamo a studiarla insieme. Quando sarà il vostro turno parlerete”. Il Guardasigilli riprende la parola: “Davvero non trovo quale altro aggettivo possa essere utilizzato. Non attribuiteci intenzioni eversive e magari nostalgiche che non abbiamo”.\nLa relazione procede. Nordio spiega: “Non è solo un bilancio di quanto realizzato, ma soprattutto una dichiarazione di intenti per il futuro”. Si parte dall’attuazione del Pnrr: su un totale di circa 3 miliardi di risorse, “risultano già effettuati pagamenti per il 72,91%”. Il Guardasigilli si sofferma sulla riduzione dell’arretrato civile, sulla digitalizzazione del processo (che sta sollevando diverse polemiche per la difficoltà nell’utilizzo dell’applicazione promossa dal ministero), sugli investimenti in edilizia giudiziaria. Sulle assunzioni, il ministro assicura: “La procedura di stabilizzazione del personale Pnrr si sostanzierà in un ampio impegno aggiuntivo di almeno 225 milioni di euro di risorse nazionali per l’assunzione di almeno 6mila persona (5.200 di area funzionari e 800 di area assistenti)”. E ancora. “Con la legge di bilancio abbiamo previsto la possibilità di scorrere la graduatoria della stabilizzazione ulteriormente per tre anni”.\nSul fronte carceri, il Guardasigilli difende l’operato del governo: “Abbiamo proseguito il piano di potenziamento infrastrutturale, sia attraverso la creazione di nuove strutture sia attraverso il recupero e la riattivazione di quelle esistenti, ma indisponibili: a ciò si aggiunge l'adeguamento degli istituti, rimodulando interventi per circa 166 milioni di euro”. Problema risolto? “Le problematiche da risolvere sono ancora tante”. Aspetti tecnici e aspetti umani, come le storie di fragilità dei detenuti che in cella si tolgono la vita. “I suicidi in carcere - dichiara il ministro - sono un fenomeno con cui ci siamo ripetutamente confrontati e che rappresenta un fallimento dello Stato: il trend si è invertito e quest'anno sono diminuiti del 10%, per quanto i numeri restino alti e intollerabili”.\nA tenere banco alla Camera è la discussione sulla riforma della giustizia. E il ministro torna a commentare le esternazioni dello storico Alessandro Barbero. Sui social, nei giorni scorsi, lo studioso aveva postato un video per spiegare le ragioni del suo “no” al referendum: il rischio, aveva detto, è di avere dei magistrati “che prendono ordini e che possono essere puniti dal governo”. La riflessione non era piaciuta al Guardasigilli che, arrivando a Montecitorio per partecipare a un convegno, l’aveva definita “eccentrica”. Oggi Nordio torna sull’argomento: “Di fronte alle osservazioni del professor Barbero mi sono limitato a dire una cosa: gli storici spesso danno interpretazioni eccentriche sugli eventi”. Il ministro ribadisce di non voler entrare in polemica, spiega che con lo storico non solo non c’è stato “nessun scontro” ma di non aver “mai avuto l’onore di conversare con il professore”, difende la sua “libertà di replicare a un intervento improprio”, sottolinea di essersi limitato alla scelta del termine “eccentriche. Erodoto credeva negli oracoli ed è stato Tucidite a portarlo sulla retta via e l'ultima interpretazione eccentrica l'ha data un grande storico inglese, Ian John Percivale Taylor, secondo il quale la seconda guerra mondiale non era stata voluta da Hitler ma era nata per l'aggressività delle potenze occidentali. Però da qui a dire che ho impostato una polemica…”.",
    "author": "Irene Famà\nLa Stampa",
    "source": "La Stampa",
    "published_date": "2026-01-22"
  },
  "https://ristretti.org/nordio-relaziona-sulla-giustizia-e-manda-in-tilt-il-pd-su-bettini-e-il-referendum": {
    "title": "Nordio relaziona sulla giustizia e manda in tilt il Pd su Bettini e il referendum",
    "link": "https://ristretti.org/nordio-relaziona-sulla-giustizia-e-manda-in-tilt-il-pd-su-bettini-e-il-referendum",
    "content": "di Ermes Antonucci\nIl Foglio, 22 gennaio 2026\nAlla Camera il ministro loda la “manifestazione di sincerità” espressa sul referendum da Bettini (che pur essendo favorevole alla riforma voterà No per andare contro il governo Meloni) creando imbarazzo tra i dem. Più che una seduta sull’amministrazione della giustizia, oggi alla Camera è andata in scena una seduta sullo stato confusionale della sinistra attorno al referendum sulla giustizia. A far scattare il dramma nel Pd è stato proprio il Guardasigilli Carlo Nordio, che presentando al Parlamento la relazione annuale sulla giustizia del 2025 ha parlato anche della riforma costituzionale e della “manifestazione di sincerità” espressa da un “membro dell’opposizione, che ha detto che sarebbe stato favorevole ma poiché questo è un voto estremamente politico che sarà pro o contro Meloni, lui voterà contro”. Il ministro è stato interrotto dalle proteste che si sono levate dai banchi dell’opposizione. “È stato l’onorevole Bettini, lo abbiamo letto sui giornali”, ha replicato Nordio allargando le braccia, generando silenzio e imbarazzo tra i deputati del Partito democratico.\nIn effetti, sarà difficile per il Pd liberarsi dalle parole di sincerità espresse sul referendum da uno dei suoi principali fondatori. Così come sarà difficile liberarsi da quella “petulante litania”, come l’ha definita Nordio (attirandosi per la seconda volta le proteste dei deputati dem), secondo cui il governo con la riforma “vuole mettere il pubblico ministero sotto l’esecutivo”. “Oggi la Costituzione non riconosce al pm le stesse garanzie riconosciute al giudice. Con il nuovo articolo 104 della Costituzione, invece, eleviamo il pubblico ministero alla stessa dignità, autonomia e indipendenza del giudice”, ha sottolineato Nordio. Ma c’è da immaginarsi che litania proseguirà. Anche perché lo stato confusionale non sembra circoscritto al Pd, ma a tutta l’opposizione, che alla risoluzione unitaria della maggioranza a favore della relazione del ministro Nordio (poi approvata sia alla Camera sia al Senato) ha opposto ben sei risoluzioni alla Camera e altre cinque al Senato (tutte bocciate).\nLa relazione del ministro Nordio si è concentrata soprattutto sull’impiego dei fondi del Pnrr, la cui attuazione “ha rappresentato il motore principale delle riforme e degli investimenti”. “Al 31 dicembre 2025 - ha riferito il ministro - su un totale di 2,7 miliardi di euro di risorse Pnrr assegnate al ministero della Giustizia, sono stati rendicontati pagamenti per un totale di 1,98 miliardi, pari al 72,91 per cento, quindi perfettamente in linea con i target”. Questi investimenti hanno portato il sistema a raggiungere quasi tutti gli obiettivi concordati con Bruxelles sulla riduzione dell’arretrato in materia civile e penale e dei tempi medi di conclusione dei procedimenti, nonché sulla digitalizzazione dei fascicoli giudiziari. Su un target, però, il Guardasigilli ha glissato: quello sulla riduzione del 40 per cento della durata media dei procedimenti civili (il cosiddetto “disposition time”) entro il 30 giugno 2026. L’obiettivo concordato con l’Ue appare infatti al momento un miraggio, se si considera che oggi la riduzione si attesta a -27,8 per cento.\nAltri punti interrogativi aleggiano sul tema del sovraffollamento carcerario, su cui - nonostante la nomina di un commissario straordinario per l’edilizia penitenziaria - non si registrano miglioramenti. Il ministro ha invece sottolineato la riduzione del 10 per cento dei suicidi in carcere: 79 contro i 91 del 2024. “Se non è l’inizio della fine diciamo che è la fine dell’inizio”, ha detto Nordio. E lo si spera.",
    "author": "Ermes Antonucci\nIl Foglio",
    "source": "Il Foglio",
    "published_date": "2026-01-22"
  },
  "https://ristretti.org/sicurezza-unico-problema-gli-irregolari-piantedosi-accusa-i-migranti": {
    "title": "Sicurezza. “Unico problema gli irregolari”. Piantedosi accusa i migranti",
    "link": "https://ristretti.org/sicurezza-unico-problema-gli-irregolari-piantedosi-accusa-i-migranti",
    "content": "di Giuliano Santoro\nIl Manifesto, 22 gennaio 2026\nIl ministro ribadisce: l'“allarme sicurezza” è solo un problema virtuale, di “percezione” ma poi cerca un capro espiatorio. Dal Colle intanto trapelano i primi dubbi sul nuovo decreto. Riguardano libertà di manifestare, sanzioni amministrative e rimpatri. Il nuovo decreto sicurezza incontra diversi ostacoli, dal punto di vista politico e da quello strettamente tecnico. Dopo la riunione di due giorni fa, con la maggioranza alla ricerca di una quadra sulle nuove norme, Matteo Piantedosi aveva già fatto intravedere un mutamento di toni attorno al tema delle emergenze.\nParlando alla Scuola superiore di polizia è ancora più chiaro. Evoca il concetto di “insicurezza percepita” a proposito del fatto che i reati sono in calo ormai da anni ma gli allarmi restano alti. Dovrebbe sapere che ciò è dovuto anche alla politica e soprattutto alla destra e ai media a essa vicini che soffiano sul tema. In ogni caso il ministro dell’interno dice chiaro e tondo che “se i reati calano ma resta la discussione su una maggiore percezione di insicurezza, credo sia anche perché la popolazione nel nostro paese invecchia: si sente tendenzialmente più insicura e trova più difficoltà a confrontarsi con espressioni di effervescenza giovanile, siano esse legate o meno alla componente straniera”. La percezione di insicurezza, del resto, appare “abbastanza irragionevole e non confortata dai numeri” anche nel giudizio del procuratore generale di Cassazione Pietro Gaeta.\nPiantedosi deve specificare che questa assenza di emergenze concrete non impedisce che si intervenga dal punto di vista legislativo, per rispondere a casi di cronaca e incidere maggiormente. Eppure ammette che anche sulle armi da taglio, per le quali è prevista una stretta nel decreto, non si ravvedono segnali di particolare allerta. “Dal punto di vista della fattispecie delle morti conseguenti all’uso e alle violenze perpetrate con coltelli c’è una trend discendente - spiega - Eppure c’è questo allarme”.\nA questo punto ribadisce che il problema è rappresentato per lo più dai migranti, la cui tendenza alla criminalità sarebbe di tre volte maggiore rispetto a quella degli italiani. Dovrebbe sapere, il ministro, che i migrati con regolare permesso di soggiorno presentano un tasso di criminalità uguale a quello degli autoctoni. Tendono a trasgredire la legge quelli che non hanno le carte a posto. Ma siccome le leggi attualmente in vigore, a partire dalla Bossi-Fini, sembrano pensate per produrre clandestinità e rendono la vita difficile a chi voglia mettersi a posto con i documenti, allora il circuito perverso che spinge tanta gente nelle braccia dell’illegalità deriva direttamente dalle scelte della destra. Che sta provando da diverso tempo a scaricare questo problema sulle amministrazioni locali.\nRisponde il presidente dell’Emilia Romagna Michele De Pascale. “Il tema per noi non è trasformare chiunque voglia entrare in questo paese in un criminale - sottolinea Michele De Pascale - Se questa è la strategia è il contrario di quello che serve. Oggi la strategia è quella di generalizzare. Non è solo eticamente sbagliato: non funziona”. De Pascale contesta l’idea di “costruire sistemi simildetentivi per chi non ha commesso nessun reato”. Le espulsioni erano cinquemila all’anno. Col governo Meloni sono diventate seimila. Il solito Salvini, ne aveva promesse dieci volte tanto.\nResta il tema del parere di Sergio Mattarella sulle nuove norme. Fermo il fatto che ancora ci sono soltanto bozze generiche e nessuno ha potuto leggere gli articolati, dal Colle trapelano tre ordini di preoccupazione. La prima riguarda il diritto a manifestare: l’idea di procedere a fermi preventivi anche senza motivi evidenti in occasione di pubblici eventi o di impedire di partecipare a cortei cittadini anche soltanto indagati non convince affatto il Quirinale, pronto a imbracciare l’articolo 21 della Costituzione. L’altro dubbio ha a che vedere con la pretesa di inappellabilità delle sanzioni amministrative comminate. Il terzo, infine, riguarda i rimpatri veloci promessi dalla destra. Su questo tema ci sarebbe anche una divisione tra le forze di maggioranza, con la Lega che spinge per i rimpatri anche per i minori non accompagnati che commettono reati (Salvini ieri ha assicurato che starà nel decreto) e gli altri partiti che hanno dubbi. Ma Mattarella avrebbe ricordato che il governo non può agire da adesso come se fosse già in vigore il nuovo regolamento Ue sui paesi sicuri, che facilita le deportazioni in Albania.",
    "author": "Giuliano Santoro\nIl Manifesto",
    "source": "Il Manifesto",
    "published_date": "2026-01-22"
  },
  "https://ristretti.org/no-al-benaltrismo-a-sinistra-sulla-sicurezza-dice-la-dem-madia": {
    "title": "“No al benaltrismo a sinistra sulla sicurezza”, dice la dem Madia",
    "link": "https://ristretti.org/no-al-benaltrismo-a-sinistra-sulla-sicurezza-dice-la-dem-madia",
    "content": "di Marianna Rizzini\nIl Foglio, 22 gennaio 2026\nChe fare intanto con i coltelli a scuola? “I primi a presentare una proposta di legge sulla limitazione del possesso delle armi da taglio per i minori sono stati i senatori dem Filippo Sensi e Valter Verini. Se il governo decide di fare qualcosa, io ci sono. Ma mi chiedo perché, dopo tre anni di governo Meloni, i ragazzi abbiano ancora i coltelli in tasca”. La sinistra ha lasciato il tema sicurezza alla destra, ha detto l’ex prefetto Franco Gabrielli su questo giornale, “Penso abbia ragione Gabrielli quando dice che non serve la sinistra del benaltrismo, quella per cui è sempre un’altra cosa quella che devi fare quando si parla di sicurezza”, dice l’ex ministro e deputata dem riformista Marianna Madia.\nPremessa: “Qualunque politica legata alla sicurezza deve partire dalle carceri: viviamo una condizione di sovraffollamento indegno di un paese democratico e civile. E trovo colpevole, tanto più nell’anno giubilare, non aver affrontato questo tema”. Madia aveva firmato la proposta di legge del deputato Roberto Giachetti e salutato l’apertura del presidente del Senato Ignazio La Russa, “ma al dunque”, dice, “la maggioranza si è rivelata garantista a corrente alternata: lo è sulla separazione delle carriere, ma poi riemerge l’anima del ‘buttiamo la chiave’”.\nAltro tema sottovalutato, dice Madia, quello dei disturbi psichiatrici. Che fare intanto con i coltelli a scuola? “I primi a presentare una proposta di legge sulla limitazione del possesso delle armi da taglio per i minori sono stati i senatori dem Filippo Sensi e Valter Verini. Se il governo decide di fare qualcosa, io ci sono. Ma mi chiedo perché, dopo tre anni di governo Meloni, i ragazzi abbiano ancora i coltelli in tasca”. E poi, dice Madia, ci sono “piccole cose di buonsenso che si possono fare riguardo ai reati che creano disagi allo svolgimento della vita quotidiana dei più deboli: borseggi sull’autobus, furti ai pendolari. In questi casi normalmente si procede a piede libero o senza poi irrogare le misure cautelari, e la persona di fatto rimane in libertà. Ecco, di fronte alla reiterazione, si può pensare di rendere obbligatoria la misura cautelare. Penso sia di buonsenso non allinearsi alla sinistra del benaltrismo, senza per questo scivolare nelle cosiddette salvinate”.\nMadia si è molto occupata dei social, a volte booster di violenza presso i giovanissimi. “Se si leggessero i resoconti delle audizioni della Commissione parlamentare per l’Infanzia e l’Adolescenza”, dice, “ci si renderebbe conto quanto stia diminuendo l’età media di chi delinque. Ed emerge quasi sempre una forte correlazione con i social”. La deputata lo scorso anno ha fatto proiettare alla Camera la miniserie Netflix “Adolescence”, nata da un fatto di cronaca legato al fenomeno degli incel, i giovani “celibi involontari”. “Una vera emergenza, non fantascienza”, dice: “E quando tutti i pediatri ti dicono che sotto una certa età è meglio non stare sulle piattaforme, penso le istituzioni abbiano la responsabilità di provare a fare qualcosa. Come fu con la legge Sirchia sul fumo”. Madia aveva presentato con Lavinia Mennuni di FdI una proposta di legge sulla maggiore età digitale, firmata da tutti i gruppi politici e approvata anche dalla Commissione Europea. Poi? “A un certo punto è uscita un’agenzia da cui si evinceva che la premier, durante un Consiglio dei ministri, aveva fatto capire che bisognava rallentare. Io avevo parlato con lei della proposta. E lei non aveva detto di essere contraria, ma di doverci mettere la testa. Delle due l’una: se questa è un’emergenza il metterci la testa non può durare mesi e mesi, magari fino alla fine della legislatura, altrimenti mi viene da pensare che qualcuno abbia attirato l’attenzione sull’eventuale danno economico alle piattaforme.\nSe invece Meloni è contraria, spieghi perché”. Le piattaforme stesse hanno cercato di darsi un limite (vedi Meta con i profili instagram per teenager): “Una cosa non esclude l’altra”. Come intervenire a monte, sul disagio? “Investendo insieme in sicurezza e cultura e recuperando la capillarità persa dai partiti, mettendosi in ascolto di chi ce l’ha ancora, per esempio le parrocchie”. Non si rischia così di incorrere in un altro anatema del prof Tomaso Montanari e di chi vorrebbe i riformisti dem fuori dal Pd, magari in Italia Viva con Matteo Renzi? “Non rispondo a Montanari”, dice Madia, “e penso il vero tema sia come arrivare alle Politiche con una coalizione forte e credibile, capace di battere Meloni. Cosa non scontata”. Qualche giorno fa la deputata ha cenato con la moglie del governatore democratico della California Gavin Newsom. Hanno parlato proprio, dice, “di salute fisica e mentale dei ragazzi, e di impatto delle nuove tecnologie”.",
    "author": "Marianna Rizzini\nIl Foglio",
    "source": "Il Foglio",
    "published_date": "2026-01-22"
  },
  "https://ristretti.org/al-fianco-degli-orfani-speciali-oltre-il-dolore": {
    "title": "Al fianco degli “orfani speciali” oltre il dolore",
    "link": "https://ristretti.org/al-fianco-degli-orfani-speciali-oltre-il-dolore",
    "content": "di Pina Mazzaglia\nLa Sicilia, 22 gennaio 2026\nIl Progetto Respiro per dare sostegno ai figli delle vittime di femminicidio: “Ecco come interveniamo”. Li chiamano “orfani speciali” i bambini e i ragazzi vittime di femminicidio, la più grave del fenomeno della violenza sulle donne, bambini e ragazzi che non solo devono affrontare la morte della madre, ma che sono privati anche della figura del padre che finisce in carcere o, alcune volte, suicida. Sono orfani che vivono una condizione estremamente complessa: hanno assistito per anni a crimini domestici del padre nei confronti della madre, con conseguenze traumatiche profonde sul proprio sviluppo e che spesso durano anni se non vengono trattate. Il Progetto Respiro, progetto della rete Cismai, promuove un modello di intervento e di cura, percorsi di inclusione, resilienza e di presa in carico degli orfani speciali. Antonello Arculeo, psicologo e psicoterapeuta, è responsabile del Centro Famiglie per il Progetto Respiro della Sicilia.\nCome avviene l'individuazione?\n“Appena avuta notizia dei media, o in alcuni casi su mandato della Procura minorile, contattiamo i Servizi sociali territoriali rendendoci disponibili. Molto più complessa è invece la ricerca di quelli che chiamiamo i casi “storici”, avvenuti anni fa. Non avendo dati sul tema prima del Progetto Respiro, in nessuna regione italiana, le ricostruzioni sono avvenute in modi diverse e spesso con ricerche lunghe e complesse”.\nQuali sono i principali bisogni emotivi dei bambini che hanno perso la madre per femminicidio e quali approcci terapeutici risultano più efficaci in questi casi?\n“Gestire l’impatto del trauma nel modo più veloce e chiaro possibile è il principale obiettivo. Gli orfani speciali necessitano di supporto professionale e di percorsi di psicoterapia, per evitare che il dolore si cronicizzi e che le dinamiche relazionali disfunzionali vengano interiorizzate e replicate. Hanno bisogno di un ambiente stabile e sicuro, supporto psicologico, assistenza nel gestire il lutto complesso (spesso la perdita di entrambi i genitori) e programmi specifici per rompere la trasmissione transgenerazionale del trauma”.\nQuale sostegno viene fornito alle famiglie affidatarie e ai caregiver?\n“Nelle situazioni d’emergenza una presenza immediata e costante fin dai primi momenti che possa fornire un supporto immediato agli eventi. La figura centrale del progetto, il tutor di resilienza, che si relaziona costantemente con gli orfani e con i caregiver per progettare interventi di varia natura come piccoli aiuti di natura economica per supportare funzioni educative, appoggiare la rete territoriale presente attorno al nucleo e\\o le attività che frequentava. Aiuti per l’inserimento alla formazione lavorativa, pieno supporto per l’ottenimento dei finanziamenti statali e regionali dedicati. Inoltre, sono stati avviati dei gruppi di auto mutuo aiuto guidati tra orfani e caregiver”.\nQuali risultati si sono raggiunti finora?\n“Nel meridione abbiamo individuato circa 280 orfani, di questi 24 solo individuati, 129 identificati, e ne abbiamo preso in carico circa 128. La Sicilia, con il “Centro Famiglie” e “Thamaia”, entrambe associazioni catanesi, ha contribuito più di qualsiasi altra regione italiana. Questo lavoro ha trovato anche riconoscimenti da parte di diverse Istituzioni anche se, come detto, molto ancora c’è da fare al riguardo. Il progetto è riuscito a modificare, a vantaggio degli orfani, delle leggi nazionali e l’ente finanziatore “Con i Bambini” ha riconosciuto valido il progetto come modello guida per la prosecuzione dello stesso in tutta Italia nell’arco 2026\\29.\nQuali sono i limiti di questo sistema di tutela?\n“Purtroppo, con le Istituzioni non siamo riusciti a condividere accordi di programma a livello territoriale in maniera formale. Nella continuazione del Progetto Respiro, ci auspichiamo un cambio di passo. Lavorare con soggetti così tanto traumatizzati è molto complesso e anche gli operatori vanno incontro a implicazioni emotive importanti”.",
    "author": "Pina Mazzaglia\nLa Sicilia",
    "source": "La Sicilia",
    "published_date": "2026-01-22"
  },
  "https://ristretti.org/il-diritto-del-detenuto-ai-legami-familiari-non-si-annulla-la-cassazione-sui-doni-ai-minori": {
    "title": "Il diritto del detenuto ai legami familiari non si annulla: la Cassazione sui doni ai minori",
    "link": "https://ristretti.org/il-diritto-del-detenuto-ai-legami-familiari-non-si-annulla-la-cassazione-sui-doni-ai-minori",
    "content": "juranet.it, 22 gennaio 2026\nLa sentenza n. 2192/2026 si colloca nel solco di un orientamento volto a riaffermare la centralità dei legami familiari nel trattamento penitenziario, anche nei regimi detentivi più rigorosi, ribadendo che la sicurezza collettiva non può tradursi in un sacrificio assoluto delle relazioni affettive, specie quando coinvolgono minori. L’art. 28 della legge 26 luglio 1975, n. 354 (Ordinamento penitenziario) attribuisce rilievo centrale al mantenimento, miglioramento e ristabilimento delle relazioni familiari del detenuto e dell’internato, al fine di evitare che l’esperienza carceraria produca un’emarginazione non necessaria e una sofferenza non funzionale alla finalità rieducativa della pena.\nTale impostazione trova ulteriore conferma nell’art. 45 del medesimo testo normativo, che prevede specifiche azioni di assistenza alle famiglie dei detenuti, rafforzando la dimensione relazionale e sociale del trattamento penitenziario. Dal sistema normativo emerge, dunque, un diritto soggettivo del detenuto alla conservazione dei legami familiari, cui corrisponde un obbligo dell’amministrazione penitenziaria di predisporre strumenti e modalità idonee a renderne effettivo l’esercizio.\nRegimi detentivi speciali e bilanciamento degli interessi - Anche nei regimi detentivi di particolare rigore, come quello previsto dall’art. 41-bis O.P., i diritti al trattamento ordinario non possono essere soppressi, ma solo modulati nelle modalità di esercizio, al fine di tutelare le esigenze di sicurezza e di ordine pubblico.\nIl necessario bilanciamento tra affetti familiari e sicurezza collettiva - La Corte ribadisce che il diritto alla vita familiare del detenuto e la tutela della collettività devono essere oggetto di un costante bilanciamento, da operarsi in concreto e non in via astratta. Ne consegue che ogni restrizione deve risultare proporzionata, ragionevole e funzionale allo scopo di sicurezza perseguito, senza tradursi in un annullamento indiscriminato delle relazioni affettive.\nDoni e alimenti ai familiari infradodicenni: il valore relazionale del “dono” - In tale prospettiva si inserisce la questione relativa alla possibilità di consegnare ai familiari minori di 12 anni doni o alimenti acquistati in sopravvitto. La Cassazione valorizza il significato simbolico del dono, qualificandolo come una forma di manifestazione del pensiero e dell’affetto, idonea a testimoniare la persistenza e la stabilità del legame familiare anche in costanza di detenzione. Tale forma di espressione assume un rilievo ancora maggiore quando rivolta a minori in tenera età, per i quali il dono rappresenta uno strumento immediato e comprensibile di comunicazione affettiva, capace di preservare la relazione genitore-figlio.\nIl principio affermato dalla Cassazione - Secondo la Suprema Corte, il divieto generalizzato di consegna di beni o alimenti ai familiari infradodicenni non può ritenersi automaticamente giustificato. È, invece, necessario verificare se, nel caso concreto, la prevalenza dell’esigenza di sicurezza sia adeguatamente motivata e se il bilanciamento con il diritto alla conservazione dei rapporti familiari sia stato effettivamente garantito. La restrizione, pertanto, deve essere il risultato di una valutazione individualizzata, non potendo risolversi in una compressione sproporzionata di un diritto fondamentale del detenuto.",
    "author": null,
    "source": "Ristretti Orizzonti",
    "published_date": "2026-01-22"
  },
  "https://ristretti.org/sardegna-detenuti-41-bis-ora-anche-forza-italia-e-contro-il-piano-del-governo-meloni": {
    "title": "Sardegna. Detenuti 41 bis, ora anche Forza Italia è contro il piano del governo Meloni",
    "link": "https://ristretti.org/sardegna-detenuti-41-bis-ora-anche-forza-italia-e-contro-il-piano-del-governo-meloni",
    "content": "di Marzia Piga\ncagliaritoday.it, 22 gennaio 2026\nIl deputato e coordinatore regionale del partito in Sardegna Pietro Pittalis annuncia battaglia dopo la pubblicazione del verbale della Conferenza Stato-Regione: “Non si parla di poche decine di detenuti, come mi era stato riferito: lo contrasterò con tutte le forze”. M5S attacca: “Meglio tardi che mai”. Il trasferimento dei detenuti sottoposti al regime di 41 bis in Sardegna torna al centro dello scontro politico, dopo la pubblicazione integrale dei verbali della Conferenza Stato-Regioni, con il piano governativo illustrato dal sottosegretario meloniano Delmastro (ne abbiamo parlato per primi qui). Documenti che, secondo opposizioni e governo regionale, confermano un piano ben più ampio rispetto a quanto inizialmente rappresentato: non poche decine di detenuti, ma una quota consistente, fino a circa un terzo del totale nazionale, concentrata in tre strutture carcerarie dell’isola. Ora se ne è accorto anche il deputato sardo di Forza Italia, all’opposizione in Regione ma in maggioranza in Parlamento, e coordinatore regionale del partito Pietro Pittalis che in una nota annuncia battaglia contro quella che definisce una prospettiva inaccettabile: “La contrasterò con tutte le mie forze”, sottolinea.\n“Un plauso al governo per la crescente attenzione al sistema penitenziario - premette - ma c’è un aspetto che voglio rappresentare con forza: quello dei detenuti al 41 bis”. Pittalis spiega di aver maturato la propria contrarietà dopo aver esaminato i verbali ufficiali: “All’esito della loro pubblicazione integrale ho dovuto constatare che non si parla di poche decine di detenuti, come mi era stato riferito, ma addirittura di un terzo dei detenuti in regime di 41 bis”. Una scelta che, sottolinea, comporterebbe anche “la trasformazione del carcere di Badu e Carros in una struttura dedicata allo scopo”. Il deputato azzurro annuncia di voler portare la questione in Parlamento: “Voglio dare voce alla comunità sarda, alle istituzioni e alla Chiesa sarda che si sta mobilitando contro questo disegno”. E aggiunge: “Le risoluzioni presentate dalle opposizioni non sono state neanche lette, ma intendo contrastare questo progetto con tutte le mie forze”.\nParole che non bastano però a smorzare le critiche del Movimento 5 Stelle. Il deputato sardo Mario Perantoni replica e parla di una presa di posizione tardiva: “Meglio tardi che mai. Prendiamo atto che anche l’onorevole Pittalis ha finalmente scoperto ciò che la presidente Todde, il governo regionale e il M5S denunciano da mesi”. Secondo Perantoni, il quadro è chiaro da tempo: “Il governo ha mentito alla Sardegna sul 41 bis e sta tentando di trasformare l’isola nella Cayenna d’Italia”. Il riferimento è ai verbali della Conferenza Stato-Regioni del 18 dicembre scorso, che - sostiene - “ufficializzano nero su bianco un disegno già definito”.\n“Non si tratta assolutamente di poche decine di detenuti - ribadisce l’esponente M5S - ma di numeri ben più consistenti, senza alcun reale coinvolgimento della Regione e delle comunità locali”. Da qui l’affondo politico: “Ora che anche una parte del centrodestra ammette la gravità di quanto sta accadendo, ci aspettiamo delle scuse nei confronti della presidente Todde e maggiore coerenza”.\nPerantoni chiude con un appello diretto agli alleati di governo: “Meno applausi al ministro Nordio e più atti concreti per fermare una scelta che penalizza la Sardegna e umilia le sue istituzioni. Dopo Pittalis, aspettiamo che si svegli anche il resto del centrodestra sardo, in particolare Fratelli d’Italia”. E conclude: “La Sardegna non è una colonia penale e non può pagare il prezzo dei fallimenti del governo”.",
    "author": "Marzia Piga",
    "source": "cagliaritoday.it",
    "published_date": "2026-01-22"
  },
  "https://ristretti.org/asti-la-storia-dellennesimo-suicidio-in-carcere-di-un-uomo-con-gravi-disturbi-psichiatrici": {
    "title": "Asti. La storia dell’ennesimo suicidio in carcere di un uomo con gravi disturbi psichiatrici",
    "link": "https://ristretti.org/asti-la-storia-dellennesimo-suicidio-in-carcere-di-un-uomo-con-gravi-disturbi-psichiatrici",
    "content": "ilpost.it, 22 gennaio 2026\nChristian Guercio era in cella da soli tre giorni: secondo il suo avvocato nel carcere di Asti nessuno sapeva che era malato. Il 29 dicembre erano passate da poco le 17 quando Christian Guercio si è ucciso nel carcere di Asti. Aveva 38 anni, faceva l’elettricista e il deejay. Era in cella da tre giorni, accusato di resistenza a pubblico ufficiale, ma secondo il suo avvocato non doveva stare lì perché era malato, depresso, e già in passato aveva tentato il suicidio. La procura di Asti ha aperto un’inchiesta. La famiglia di Guercio vuole ricostruire con precisione cosa è successo, ogni passaggio, ogni decisione presa in quei tre giorni: vuole sapere soprattutto perché un uomo in quelle condizioni era in cella da solo e senza controlli.\nIl suo avvocato Maurizio La Matina dice che fin da piccolo a Guercio era stato diagnosticato un disturbo oppositivo provocatorio, un disturbo del comportamento che si caratterizza per gravi momenti di collera ingiustificata. Negli ultimi anni era diventato dipendente dalle sostanze stupefacenti. Era seguito dal SerD, i servizi per le dipendenze, ma spesso non si presentava agli appuntamenti. Era in cura anche per una grave depressione, trattata con una terapia farmacologica e sedute di psicoterapia.\nIl 26 dicembre intorno alle 4 e mezza di mattina, mentre era a casa dei genitori, Guercio aveva avuto una crisi in stato di alterazione dopo aver assunto sostanze, prima di perdere conoscenza. Secondo il racconto dell’avvocato, i genitori avevano chiamato i soccorsi e insieme all’ambulanza si era presentata una pattuglia di carabinieri. Alla vista dei militari Guercio si era agitato, urlando. Sempre secondo quanto riferito dall’avvocato, i carabinieri avevano chiamato rinforzi e solo dopo diversi tentativi erano riusciti a bloccarlo, ammanettando le caviglie e i polsi per caricarlo sull’ambulanza e portarlo al pronto soccorso dell’ospedale di Asti.\nIn quelle fasi concitate un carabiniere aveva rimediato un graffio a un dito. L’avvocato La Matina dice che dai documenti risulta una ferita molto lieve, con una prognosi di zero giorni ottenuta dal carabiniere dopo una visita in ospedale. L’avvocato dice anche che i carabinieri avevano suggerito ai genitori di Guercio di rimanere a casa in attesa di notizie dall’ospedale. Lo stesso avevano detto alla sorella del 38enne, che lavora come assistente sociale, e al cognato, operatore socio sanitario in un istituto psichiatrico.\nSecondo i documenti ottenuti dall’avvocato, al pronto soccorso Guercio non sarebbe stato sottoposto a una visita psichiatrica. Inoltre nessun medico o infermiere avrebbe controllato il suo fascicolo sanitario, un passaggio indispensabile per verificare lo stato di salute ed eventuali malattie. Con una rapida consultazione del suo fascicolo sanitario era possibile comprendere la sua condizione di paziente psichiatrico e la dipendenza da sostanze.\nInterpellato per verificare queste informazioni, l’ufficio stampa dell’azienda sanitaria di Asti ha scritto che nel rispetto della legge, a tutela dei dati sanitari e della dignità della persona, e richiamate le norme anche deontologiche a protezione delle persone fragili e vulnerabili, non è possibile fornire dettagli sui riscontri clinici e diagnostici effettuati, nonché sui percorsi di cura avviati dall’azienda sanitaria di Asti.\nNella lettera di dimissione ospedaliera si legge che Guercio era stato dimesso poco dopo le 10 di mattina in “stato confusionale e di agitazione”, nonostante fosse stato sedato. Era stato portato prima in caserma e poi nel carcere di Asti, accusato di resistenza a pubblico ufficiale. Era stato portato in carcere perché aveva già un precedente simile risalente a qualche anno prima, quando dopo un caso quasi identico era stato condannato al termine di un processo per direttissima a una pena di otto mesi di reclusione, senza nessun tipo di misura cautelare diversa dal carcere.\nGuercio è rimasto in carcere per tre giorni in una cella singola nel carcere di Asti, che è destinato perlopiù all’alta sicurezza e quindi ospita soprattutto detenuti condannati per reati particolarmente gravi. La presenza di detenuti comuni è inusuale e solitamente temporanea. L’avvocato dice che nessun operatore del carcere era stato informato delle condizioni di salute di Guercio, messo in una cella da solo e senza controlli aggiuntivi come sarebbe stato opportuno per un uomo che aveva già tentato il suicidio. Su questo punto finora non è stato possibile avere informazioni dalla direzione del carcere di Asti.\nNella mattinata del 29 dicembre un giudice per le indagini preliminari aveva convalidato il fermo senza concedere misure alternative, principalmente per via del precedente penale. L’udienza si era tenuta online. “Ho cercato di spiegare che una persona in quelle condizioni non poteva stare in carcere, ma che anzi andava curata al più presto”, dice La Matina. “In ogni caso con un’ipotesi di resistenza a pubblico ufficiale così lieve potevano essere scelte delle soluzioni alternative”. Poche ore dopo Guercio si è ucciso.\nLa legge prevede che le persone con disturbi psichiatrici, se riconosciute incapaci di intendere e di volere, e accusate di reati o che commettono reati non possano essere detenute in carcere, ma debbano essere ospitate in una REMS (Residenza per l’esecuzione delle misure di sicurezza), strutture che dal 2014 sono subentrate agli Ospedali psichiatrici giudiziari (OPG, che a loro volta sostituirono negli anni Settanta i vecchi manicomi criminali). La verifica dell’imputabilità, cioè della possibilità di processare una persona, è un istituto giuridico previsto dal codice di procedura penale: l’incapacità di intendere e di volere deve essere accertata da una visita psichiatrica di un perito e poi approvata da un giudice.\nIl problema è che in Italia ci sono solo una trentina di REMS con circa 600 posti disponibili, troppo pochi per accogliere tutte le persone incapaci di intendere e di volere. Le liste di attesa per accedere sono molto lunghe. Succede molto spesso che anche persone che dovrebbero essere accolte nelle REMS vengano detenute in carcere in attesa che si liberi un posto. L’attesa può durare anni. Negli ultimi anni nelle carceri italiane si sono suicidate diverse persone detenute che avrebbero dovuto essere assistite in una REMS.\nLa famiglia di Guercio, dice l’avvocato La Matina, vuole capire cosa è successo non con un intento vendicativo, ma per evitare che in futuro si ripetano casi simili. I parlamentari di Alleanza Verdi Sinistra Ilaria Cucchi e Marco Grimaldi hanno presentato un’interrogazione parlamentare al ministro della Giustizia Carlo Nordio.",
    "author": null,
    "source": "Ristretti Orizzonti",
    "published_date": "2026-01-22"
  },
  "https://ristretti.org/orvieto-pg-io-non-sono-qui-il-carcere-raccontato-senza-filtri": {
    "title": "Orvieto (Pg). “Io non sono qui”, il carcere raccontato senza filtri",
    "link": "https://ristretti.org/orvieto-pg-io-non-sono-qui-il-carcere-raccontato-senza-filtri",
    "content": "di Angelo Palmieri\norvietonews.it, 22 gennaio 2026\nChe cos'è oggi il carcere in Italia? E, soprattutto, come può diventare un luogo di cambiamento, invece che un semplice spazio di contenimento? A queste domande prova a dare voce “Quando nessuno ti guarda”, l’incontro promosso da Radio Orvieto Web a partire dal podcast “Io non sono qui”, che racconta la realtà penitenziaria con uno sguardo diretto, rifuggendo facili semplificazioni. L’appuntamento è in programma venerdì 30 gennaio, alle 17.30, a “Lo Scalo” Community Hub. Sarà un incontro aperto di confronto, pensato per mettere in dialogo esperienze e competenze diverse: la narrazione, il lavoro educativo dentro l’istituto penitenziario, la lettura sociale e le storie concrete che attraversano il “dentro”.\nInterverranno Selia Castellani e Andrea Caponeri (autori del podcast), Paolo Maddonni (responsabile dell’Area Educativa del Carcere di Orvieto) e Roberto Marabitti (protagonista del podcast). È previsto un contributo video dello scrittore Sandro Bonvissuto. Parteciperanno, inoltre, figure di riferimento delle organizzazioni sociali e culturali che negli ultimi anni hanno promosso progetti artistici, educativi e formativi nella Casa di Reclusione di Orvieto. A moderare l’incontro sarà Giacomo M. Mencarelli, presidente di Radio Orvieto Web. In un tempo in cui il tema della detenzione rischia di restare fuori dall’attenzione collettiva, l’iniziativa intende riportare al centro una questione decisiva: che cosa rende una pena davvero rieducativa e quali pratiche concrete possono aprire percorsi credibili di responsabilità, crescita e reinserimento. Un invito ad ascoltare e discutere, con uno sguardo realistico, uno dei luoghi più rimossi e decisivi della nostra società.",
    "author": "Angelo Palmieri",
    "source": "orvietonews.it",
    "published_date": "2026-01-22"
  },
  "https://ristretti.org/milano-abbracci-in-liberta-il-linguaggio-della-bellezza-per-difendere-la-genitorialita-in-carcere": {
    "title": "Milano. “Abbracci in Libertà”, il linguaggio della bellezza per difendere la genitorialità in carcere",
    "link": "https://ristretti.org/milano-abbracci-in-liberta-il-linguaggio-della-bellezza-per-difendere-la-genitorialita-in-carcere",
    "content": "di Manuela Petrini\ninterris.it, 22 gennaio 2026\n“Abbracci in libertà” è il progetto della Fondazione Santo Versace nato con lo scopo di tutelare la genitorialità e garantire la continuità affettiva tra genitori detenuti e figli. Il 21 gennaio, Giornata Mondiale dell’Abbraccio, ci ricorda quanto un gesto semplice possa diventare rifugio, forza, casa. È proprio da questo significato profondo che nasce “Abbracci in libertà”, il primo progetto nazionale della Fondazione Santo Versace - fondata dai coniugi Santo Versace e Francesca De Stefano Versace - dedicato alla tutela della genitorialità in carcere, per custodire ciò che nemmeno una cella dovrebbe mai spezzare: il legame affettivo.\nLo scorso 26 maggio, nel mese dedicato alla Festa della Mamma, il progetto, realizzato in collaborazione con la Banca del Fucino, ha preso forma concreta nel reparto femminile della Casa di Reclusione di Milano-Bollate, dove uno spazio non utilizzato è stato trasformato in un luogo accogliente, colorato e vivo. Qui i bambini possono giocare, ridere, sentirsi al sicuro e le madri possono tornare, anche solo per un momento, semplicemente mamme. Un luogo dove gli abbracci non sono più trattenuti, ma finalmente liberi. Qui gli incontri non sono più segnati dalla distanza o dalla rigidità, ma dalla tenerezza, dall’ascolto e dalla possibilità di stringersi in un abbraccio. Il 19 marzo 2026, giorno in cui si celebra la Festa del Papà, è prevista l’inaugurazione di un nuovo parco “Abbracci in libertà” nell’area esterna del reparto maschile del carcere di Rebibbia a Roma.\nQuesto progetto permette di raccontare una nuova visione del carcere: più umana, più giusta, più capace di custodire la bellezza anche nei contesti più fragili. “Abbracci in libertà” non è solo uno spazio fisico. È un gesto d’amore. È la prova che, anche dietro le sbarre, l’infanzia ha diritto alla luce e ogni madre al calore di suo figlio.\nDottoressa Pisani, con “Abbracci in libertà” la riqualificazione di un’area non utilizzata ha permesso di portare nel carcere di Bollate colori vivaci, murales, giochi per bambini, tavoli e sedie. In che modo il linguaggio della bellezza può incidere sul benessere emotivo di madri e bambini, anche in un contesto come il carcere?\n“‘Abbracci in Libertà’ ha allestito lo spazio ove le mamme detenute insieme ai loro bambini minori di 3 anni possono trascorrere del tempo insieme. Il progetto ha creato uno spazio gioco e di socializzazione allegro e accogliente. L’iniziativa ha consentito di sperimentare ancora una volta come la bellezza rappresenti una dimensione capace di promuovere atteggiamenti positivi e permetta di confrontarsi con le parti migliori di sé sulle quali è possibile per ciascuno iniziare a costruire il cambiamento”.\nCome si svolgevano gli incontri tra madri detenute e figli prima di questo progetto?\n“Vengono effettuati all’aperto, in un’area destinata ai colloqui familiari di tutta la popolazione detenuta: femminile e maschile. È uno spazio molto grande dove, contemporaneamente, si svolgono gli incontri di numerosi nuclei familiari. L’area allestita da ‘Abbracci in libertà’ invece è destinata alle mamme detenute che hanno con sé i bambini fino ai tre anni in un reparto chiamato ‘Nido’”. La bellezza di quanto realizzato grazie alla Fondazione Santo Versace consente ora di dedicare lo spazio anche ai colloqui mamma-figli monitorati dai Servizi di Tutela minori e agli incontri particolarmente delicati o problematici”.\nCosa significa per una madre detenuta poter vivere momenti di relazione con il proprio figlio in uno spazio a misura di bambino?\n“Incontrare il proprio figlio in uno spazio come quello allestito da ‘Abbracci in libertà’ permette d’immergersi in una dimensione di normalità familiare, di gioco e di serenità che consente di recuperare la dimensione più intima del rapporto. Più di una mamma ha raccontato che, accedere allo spazio gioco, ha permesso sia a lei sia ai figli di ‘dimenticarsi di essere in carcere’”.\nChe cambiamento avete osservato nelle madri detenute dopo l’apertura di questo spazio? E nei bambini, che tipo di reazioni avete riscontrato?\n“Il cambiamento più evidente è la serenità, la spontaneità con la quale madre e figli si relazionano. Poter giocare insieme significa poter crescere insieme usando un linguaggio di divertimento e leggerezza”.\nQuali sono gli aspetti più difficili da gestire della relazione madre-figlio in carcere e quali invece è essenziale tutelare per assicurare serenità ai bambini e sostegno emotivo alle mamme?\n“La criticità più evidente nella gestione degli incontri mamma-figlio in carcere è rappresentata innanzitutto dalla fatica legata alla limitatezza del tempo e dello spazio in cui avviene l’incontro con il figlio che vive all’esterno: ha un inizio che fa già intravedere la fine dell’incontro ed è un momento nel quale condensare parole e gesti che nella loro spontaneità avrebbero bisogno di tempi e opportunità ben diverse. E’ difficile gestire un rapporto educativo quale quello genitoriale con l’orologio. E’ necessario garantire l’incontro in un ambiente accogliente che riesca a mettere a proprio agio il prima possibile sia le mamme sia, soprattutto, i minori e offra l’opportunità di momenti di affettuosa e autentica vicinanza”.\nGli spazi riqualificati per il progetto “Abbracci in libertà”. Foto gentilmente concesse dalla Fondazione Santo Versace\nSulla base della vostra esperienza, quali pratiche concrete si sono rivelate più efficaci nel promuovere una relazione il più possibile positiva all’interno del contesto carcerario?\n“Credo che la regolarità, la frequenza degli incontri e il contesto accogliente siano le prime condizioni per promuovere e sostenere il legame mamma figlio. Nella mia esperienza ho constatato come là dove si consentono e si favoriscono opportunità di gioco condiviso, la relazione si rafforza e si connota positivamente indipendentemente dalle mura che circondano”.",
    "author": "Manuela Petrini",
    "source": "interris.it",
    "published_date": "2026-01-22"
  },
  "https://ristretti.org/parole-contro-il-carcere-una-raccolta-di-scritti-delle-detenute-a-torino": {
    "title": "Parole contro il carcere. Una raccolta di scritti delle detenute a Torino",
    "link": "https://ristretti.org/parole-contro-il-carcere-una-raccolta-di-scritti-delle-detenute-a-torino",
    "content": "di Nicoletta Salvi Ouazzene\nnapolimonitor.it, 22 gennaio 2026\nIl volume “Un giorno, tre autunni. Il tempo dentro il carcere”, curato da Brunella Lottero e Cinzia Morone, è uscito a maggio del 2025 per Paolo Sorba Editore, ma è rimasto sconosciuto per molti mesi persino a chi, a Torino, si occupa o si interessa di carcere. Forse perché il suo contenuto spaventava, o perlomeno metteva in imbarazzo molte istituzioni, o forse, molto più semplicemente, perché viviamo tutti dentro a bolle comunicative e relazionali sempre più ristrette e sempre meno comunicanti. Poi è arrivato il premio Sarzana: a gennaio 2026 il libro vince il “XIII premio letterario Internazionale Poesia, Narrativa, Saggistica Sarzanae” e la notizia emerge e si diffonde suscitando finalmente l’interesse che merita. Il libro riprende vita e comincia a circolare, soprattutto tra chi di carcere si occupa e nelle lotte anti-carcerarie si impegna.\nIl testo nasce nelle sezioni femminili del carcere Lorusso e Cotugno di Torino dove due donne entrano il sabato mattina per nove mesi (sarà simbolico?) per condurre un laboratorio di scrittura creativa nella biblioteca del femminile, da sempre gestita dal comune di Torino, di cui Cinzia Morone è responsabile. È lei che da molti anni cura la biblioteca interna, la rifornisce di libri, propone letture condivise, laboratori o visioni di film. Questa volta organizza un laboratorio di scrittura creativa insieme a una vera scrittrice: Brunella Lottero. Nel laboratorio si propone la lettura di una grande scrittrice italiana, Elsa Morante. I brani tratti dai nove capitoli de La storia sono letti insieme, sono rielaborati e ispirano gli argomenti su cui redigere i propri testi. Alla fine del laboratorio ogni donna rientra nelle celle e si mette a scrivere dopo aver ritrovato nel racconto della Morante un tema generatore della propria condizione umana.\nLa vita in carcere, la famiglia, gli amori, le speranze, le disperazioni, la vergogna, il tempo, il futuro: sono tantissime le suggestioni proposte e sviluppate nei numerosi brani che le donne hanno prodotto mese per mese; centododici i testi che qui sono pubblicati. Ne nasce una narrazione corale potente. Potente e struggente, che disvela, a chi ancora vuole chiudere gli occhi, la totale inutilità del carcere e la sua aberrante crudeltà. Le parole delle detenute non hanno filtri (segnaliamo peraltro che nessun testo è stato sottoposto alla censura da parte della direzione del carcere, fatto da non darsi per scontato) e tramite i loro occhi e le loro voci entriamo nell’inferno dell’universo carcerario italiano e del significato “rieducazione della pena”.\n“Il carcere è un’oscenità, un inferno. Trovo scarafaggi dappertutto. La testa ti fa riflettere in modo ossessivo”. “Tutto tace, ore 7,30 del mattino. Una voce improvvisa urla fortissimo: colazione!!! poi di nuovo il silenzio. Ore 8,45 si sente urlare di nuovo: terapia! Tutto prosegue, una giornata triste e desolata. Si sentono solo le urla e si vedono scarafaggi qua e là. La giornata prosegue con le urla delle assistenti che rompono il silenzio”. “Qui mi manca tutto e certe volte non manca niente perché mi sembra che sto vivendo di niente e per niente”. “In questo luogo le assistenti non ci assistono ma ci fanno la guardia, le urla sono quanto di più normale ci sia. Io mi chiedo: le assistenti sono autorizzate a urlare? Più urlano e più fanno carriera? La nostra dignità qui viene quotidianamente calpestata e l’urlo per me significa solo insulto”. Sanno, queste donne, che avrebbero bisogno di tutt’altro e che questo non luogo fa solo perdere tempo senza fornire nessuno strumento di uscita.\n“Qui non si preparano le detenute per il loro futuro: un lavoro, un mestiere, una possibilità di vita dignitosa ‘dopo’. Molte di noi che non hanno lavorato mai prima si trovano a oziare in cella, tutto il giorno. Sono annoiate e si riversano sui programmi demenziali della tivù. Preferiscono così terminare la pena in carcere, oziando. Per avere l’affidamento al lavoro e quindi scontare gli ultimi anni o mesi lavorando fuori, non ci sono aziende che collaborano con il carcere offrendo posti di lavoro. Non tengono in considerazione che più rimaniamo qui dentro, più abbiamo paura del fuori e del futuro. Ci serve un ponte tra il carcere e fuori”.\nIl futuro non è pieno di speranza perché il futuro significa tornare in quella società che in realtà ha prodotto il tuo “sbaglio”, quello che ti ha portato dentro. Quella società in cui vivevi con malessere e disagio rifugiandoti spesso nella droga: molte donne descrivono una vita difficile, di strada, a molte sono stati sottratti i figli. Sono poche quelle che raccontano di una famiglia che le sta aspettando e con cui riescono a fare progetti. Per la maggior parte di loro il futuro è nebuloso, o è la speranza di un uomo che le ami e le porti via, in un rifugio in montagna, lontano da tutto e da tutti.\nE come non tornare col pensiero a Graziana, una compagna di cella di queste donne, che nel giugno del 2023 si è tolta la vita dietro le sbarre perché in prossimità del fine pena che l’avrebbe riportata al suo orrore quotidiano fatto di violenza domestica? Tutto è grigio e desolante in questo carcere costruito solo quarant’anni fa, ma già desueto e fatiscente. Sarebbe da abbattere, come dicono in molti, e lo dice bene Nicoletta Dosio le cui parole risuonano tra le ultime pagine, un brano tratto dal suo libro Fogli dal carcere: “L’unico carcere accettabile è quello abolito”.\nMa come si abolisce il carcere? Come aderenti al comitato delle Mamme in piazza per la libertà di dissenso ce lo stiamo chiedendo da alcuni anni, da quando siamo state obbligate a occuparci di carcere in seguito alla detenzione di alcune attiviste NoTav e di giovani studenti. Tramite le loro parole e i loro racconti siamo entrate in carcere, ne abbiamo conosciuto l’orrore e l’insensatezza. Dalla solidarietà con le militanti è nata la solidarietà con tutte le donne del carcere femminile. Abbiamo continuato a sostenere le lotte delle “ragazze di Torino”, gli scioperi della fame o del carrello, sempre accompagnati dalle loro lettere di denuncia, gli appelli rivolti alle istituzioni, le rivendicazioni della dignità e dei diritti, che abbiamo contribuito a diffondere. Noi siamo, orgogliosamente, uno di quei ponti tra il dentro e il fuori a cui viene chiesto di portare fuori la loro voce. E le lettere delle “ragazze di Torino” sono diventate un punto di riferimento importante nello scenario carcerario e anti-carcerario italiano.\nNon è quindi un caso se in questo libro abbiamo ritrovato le stesse parole, le stesse denunce, la stessa richiesta di profonda dignità. Ci viene da pensare che quel laboratorio sia stato una delle rare e importantissime azioni di empowerment delle donne che ha promosso riflessione critica e scrittura, che ha dato voce alle inascoltate. Loro hanno ritrovato le parole, i solidali le hanno diffuse. “Le parole sono armi”, ci viene ricordato dal nome del laboratorio e la “narrazione critica e alternativa ha contribuito alle riforme carcerarie del Sessantotto”, ci ricorda Claudio Sarzotti nella prefazione. Abbiamo visto trasformare le loro parole in armi, rivolte a un mondo politico e istituzionale che sta deliberatamente lasciando marcire le galere. Le parole sono armi. Usiamole per abbattere queste maledette carceri.",
    "author": "Nicoletta Salvi Ouazzene",
    "source": "napolimonitor.it",
    "published_date": "2026-01-22"
  },
  "https://ristretti.org/il-regista-luca-miniero-cosi-la-scuola-di-caivano-e-passata-da-discarica-a-moderno-istituto": {
    "title": "Il regista Luca Miniero: “Così la scuola di Caivano è passata da discarica a moderno istituto”",
    "link": "https://ristretti.org/il-regista-luca-miniero-cosi-la-scuola-di-caivano-e-passata-da-discarica-a-moderno-istituto",
    "content": "di Renato Franco\nCorriere della Sera, 22 gennaio 2026\n“La Preside”, serie televisiva liberamente ispirata alla vera storia di Eugenia Carfora, la dirigente scolastica diventata simbolo di coraggio e determinazione, con Luisa Ranieri protagonista, va in onda lunedì 19 gennaio alle 21.30, su Rai1. È possibile salvare i ragazzi da un destino di criminalità e analfabetismo attraverso la scuola? Anche quando non vogliono essere salvati? Eugenia crede di sì. Per questo, al suo primo incarico come preside, sceglie l’Istituto Anna Maria Ortese (a Napoli), ovvero l’inferno in terra. Posizionato al centro di una delle più grandi piazze di spaccio d’Europa, l’Ortese è tristemente famoso per l’assenteismo degli studenti e la totale mancanza di risorse. Ma quella che ad altri potrebbe sembrare una sfida impossibile, per Eugenia diventa una missione: “Quando le cose sono così brutte, è facile immaginarsele più belle”.\nLiberamente ispirata alla vera storia di Eugenia Carfora, la dirigente scolastica di Caivano divenuta simbolo di coraggio e determinazione nella lotta per il riscatto educativo e sociale, “La Preside” vede nei panni della protagonista Luisa Ranieri: “È un progetto a cui tengo tantissimo” spiega l’attrice, “è una storia che abbiamo scoperto con Luca (Zingaretti, il marito, qui anche in veste di produttore con Luca Barbagallo) e ci abbiamo messo molti anni per capire come svilupparla al meglio. Ci siamo ispirati alla figura di Eugenia Carfora per mostrare come la scuola in alcuni territori sia uno degli ultimi presidi civili rimasti e raccontarla significa raccontare il Paese e dare voce a chi fa la propria parte nella quotidianità educativa. Per me lei è un’eroina moderna che si alza la mattina e fa il suo lavoro bene, con amore. È un esempio di forza, dedizione e amore per la scuola”.\nLa serie è un racconto corale in cui la protagonista si divide tra lavoro e vita privata, come sottolinea la scelta delle location: da un lato la famiglia a Portici, placida e con il suo sfogo sul mare; dall’altra Caivano, piena di ombre, misteriosa e a suo modo affascinante. “Sono proprio i ragazzi il carburante che alimenta la preside nonostante le numerosissime difficoltà” riflette il regista Luca Miniero. “I giovani sono il futuro e ogni minuto perso è un ragazzo in meno sui banchi di scuola. Se lo ripete come un mantra la protagonista, e la sua tenacia e frenesia si esprime attraverso l’ampio utilizzo della macchina a mano, che la segue senza sosta tra le mura di una scuola che con forza e coraggio rimette in sesto giorno dopo giorno, coinvolgendo inevitabilmente anche lo spettatore. Quando la macchina si ferma invece cogliamo le fragilità e le conseguenze emotive di un lavoro estenuante, con sfide che continuano anche tra le mura di casa. La scuola, il cuore pulsante della vicenda, è il segno tangibile e visibile che le cose si possono cambiare: un pezzo alla volta la vediamo trasformarsi da “discarica” a moderno istituto superiore, e così anche i suoi studenti, contagiati dalla voglia di migliorarsi”.",
    "author": "Renato Franco\nCorriere",
    "source": "Corriere della Sera",
    "published_date": "2026-01-22"
  },
  "https://ristretti.org/il-diritto-dei-figli-20-anni-di-affidamento-condiviso-tra-luci-e-ombre": {
    "title": "Il diritto dei figli: 20 anni di affidamento condiviso tra luci e ombre",
    "link": "https://ristretti.org/il-diritto-dei-figli-20-anni-di-affidamento-condiviso-tra-luci-e-ombre",
    "content": "di Gennaro Grimolizzi\nIl Dubbio, 22 gennaio 2026\nIn Italia, la disciplina dell'affidamento dei figli in caso di separazione o divorzio è regolata principalmente dalla legge 8 febbraio 2006, n. 54, che ha introdotto il principio della bigenitorialità. Tra le priorità individuate dalla legge il diritto riconosciuto al minore di mantenere un rapporto equilibrato e continuativo con entrambi i genitori, anche dopo la rottura dell'unione. I vent'anni della legge 54 sono stati al centro di un incontro formativo in presenza e in modalità online (con oltre 1.200 partecipanti da remoto), organizzato dalla “Commissione diritto della persona, delle relazioni familiari e dei minorenni” del Consiglio nazionale forense. A vent'anni dall'introduzione della legge n. 54/2006 il bilancio tra l'intento del legislatore e la realtà applicativa nei tribunali rimane uno dei temi più dibattuti tra gli avvocati e gli esperti di diritto di famiglia. La domanda che ha costituito il sottotitolo dell'evento del Cnf - “Si scrive affidamento condiviso, si legge affidamento diviso?” - ha colto alla perfezione il paradosso di una riforma che voleva mettere al centro il minore, ma che spesso si è scontrata con prassi burocratiche e conflitti genitoriali irrisolti. La giornata di studio si è articolata in quattro sessioni con approfondimenti sull'evoluzione giurisprudenziale, senza tralasciare un richiamo all'esperienza di altri Paesi europei. Sono intervenuti Daniela Giraudo (coordinatrice della Commissione diritto della persona, delle relazioni familiari e dei minorenni Cnf, capodelegazione italiana presso il Ccbe-Consiglio degli Ordini forensi d'Europa), Filippo Romeo (Commissione diritto della persona, delle relazioni familiari e dei minorenni Cnf, ordinario di diritto privato Università “Kore” di Enna), Salvatore Patti (emerito di diritto privato, Università di Roma “Sapienza”), Rita Russo (Consigliera della Corte di Cassazione), Raffaele Sdino (presidente Prima Sezione civile del Tribunale di Napoli), Paola Donvito (Commissione diritto della persona, delle relazioni familiari e dei minorenni Cnf), Cecilia Ragaini (neuropsichiatra infantile, Università Cattolica, Milano), Gianni Ballarani (ordinario di diritto privato nella Pontificia Università Lateranense) e Davide Piazzoni (Commissione diritto della persona, delle relazioni familiari e dei minorenni Cnf).\n“L'incontro dedicato all'affidamento condiviso - ha detto in apertura dei lavori la consigliera Cnf Daniela Giraudo - intende non solo celebrare i vent'anni della legge n. 54, ma rappresenta anche l'occasione per fare un bilancio, per riflettere su quanto è stato fatto e su quanto non è stato fatto. Da qui l'interrogativo del sottotitolo dell'iniziativa”.\nSecondo il professor Filippo Romeo dell'Università “Kore” di Enna, la legge del 2006 ha segnato una “svolta” nel diritto di famiglia nel concepire i rapporti tra i coniugi. “Il nostro - ha commentato Romeo - non è un incontro celebrativo. L'idea del convegno del Consiglio nazionale forense serve a riflettere in maniera critica su una legge che ha lasciato aperte molte questioni. Il sottotitolo, presentandosi con una domanda, intende offrire un ulteriore spunto di riflessione. Viene richiamata una tensione che ha riguardato l'esperienza applicativa della legge e i suoi aspetti concreti nell'applicazione quotidiana. Un modello che richiede assetti sostenibili sulla qualità della relazione e sui bisogni del minore. L'idea del convegno è stata quella di confrontarsi tenendo conto di punti osservazione diversi, con contributi che possono essere utili per gli avvocati nel loro lavoro quotidiano”.\nSono state tante le aspettative emerse vent'anni fa, in occasione dell'entrata in vigore della legge n. 54. Da questo tema si è articolato l'intervento di Salvatore Patti. “Lo scorso anno - ha osservato il professore emerito della “Sapienza” - abbiamo festeggiato i cinquant'anni della riforma del diritto di famiglia. Con la riforma del diritto di famiglia alcuni profili sono stati trascurati e si sono presentati con la legge del 2006. Esiste una continuità di riforme. Nel diritto di famiglia i problemi sono gli stessi che si affrontano nel corso degli anni. Spesso, riteniamo che l'Italia sia indietro, non è così. In materia di affidamento il nostro Paese è all'avanguardia con un ordinamento che pone sullo stesso piano i genitori”. Patti ha fatto pure un passaggio sul lavoro delicato degli avvocati, che devono puntare a soluzioni di buon senso. “Il modello più comune - ha aggiunto l'accademico - è quello dell'affidamento condiviso, ma se i bambini sono molto piccoli l'affidamento pone al centro dell'istituto la madre. È comunque importantissima la collaborazione dei genitori. Fino a quando ci sarà un conflitto, sarà difficile prendere in considerazione le vere esigenze del minore. Quest'ultimo va tutelato perché paga il prezzo più caro nel caso di litigiosità dei genitori. Ecco perché è importante il ruolo dell'avvocato, che deve avere un sguardo ampio, d'insieme, nell'affrontare la complessità dei casi che si affrontano”.\nCon il professor Patti ha dialogato la consigliera della Corte di Cassazione Rita Russo. La magistrata ha sottolineato l'evoluzione normativa a seguito dei cambiamenti sociali con un punto fermo: “Il figlio non è un clone né della madre né del padre; è un individuo con una propria identità”. L'avvocata Paola Donvito (Commissione diritto della persona, delle relazioni familiari e dei minorenni Cnf) ha ripercorso quanto è stato fatto alla luce di una serie di provvedimenti, dopo l'introduzione della legge n. 54. Donvito si è soffermata sull'importanza della “casa familiare”, intesa come centro degli affetti e delle consuetudini in cui si svolge la vita della famiglia, compresa quella con genitori non coniugati. Il magistrato Raffele Sdino (presidente della Prima Sezione civile del Tribunale di Napoli) ha parlato del suo lavoro sul campo, analizzando una serie di casi.\nL'incontro formativo si è concluso con gli interventi degli avvocati Daniela Giraudo e Davide Piazzoni. Entrambi hanno esaminato l'istituto dell'affidamento condiviso con alcuni riferimenti alle esperienze di altri Paesi europei e alle decisioni della Cedu. “Il focus sull'Europa - ha detto Giraudo - tiene conto della presenza e della partecipazione attiva del Cnf al Consiglio degli Ordini forensi europei. Un'occasione preziosa per confrontarci sulle altre esperienze e per portare all'attenzione dei colleghi di altri Stati il lavoro degli avvocati italiani. L'Italia, nel confronto con i colleghi stranieri, presenta una legislazione in grado di offrire soluzioni ad una casistica variegata. Un modello che tutela adeguatamente le persone, a partire dal minore”.",
    "author": "Gennaro Grimolizzi\nIl Dubbio",
    "source": "Il Dubbio",
    "published_date": "2026-01-22"
  },
  "https://ristretti.org/piu-insegnanti-ma-no-meglio-un-metal-detector": {
    "title": "Più insegnanti? Ma no, meglio un metal detector",
    "link": "https://ristretti.org/piu-insegnanti-ma-no-meglio-un-metal-detector",
    "content": "di Leonardo Tondelli\nIl Manifesto, 22 gennaio 2026\nTre giorni fa, dopo avere abbracciato i genitori di Abanoud Youssef che chiedevano un intervento immediato del governo, il ministro Valditara ha comunicato la sua soluzione: metal detector nelle scuole. In tutte? No, soltanto negli istituti a rischio. Chi dovrebbe individuare gli istituti a rischio? Ovviamente i dirigenti degli stessi istituti, mediante richiesta al prefetto. Questa è la pronta risposta del governo: si individua un problema che a causa di uno o più fatti di cronaca ha forato l’attenzione dei media (la violenza giovanile), si individua immediatamente lo strumento tecnico che può darci la sensazione di arginarlo (un metal detector), e nel medesimo momento si scarica la responsabilità sui dipendenti: al prossimo fatto di sangue, un preside dovrà rendere conto del fatto che non ha ritenuto necessario far passare qualche centinaia di studenti, tutte le mattine, sotto la stessa forca caudina che ci fa arrivare in aeroporto una o due ore prima del decollo.\nIl dirigente che davvero facesse richiesta di uno strumento del genere, non solo dovrebbe poi trovare un espediente per riuscire a incolonnare studenti e insegnanti anche un’ora prima dell’inizio delle lezioni, ma si dovrebbe in un qualche modo munire di personale che quel metal detector possa davvero metterlo in funzione, e che abbia il permesso legale di aprire gli zaini dei ragazzi: collaboratori scolastici e insegnanti non possono (questo spiega come mai, malgrado i roboanti proclami dell’estate scorsa, i ragazzi continuino a portarsi il telefono in classe). Magari un appalto sui metal detector si riesce ancora a finanziare con qualche sottovoce del Pnrr, ma le guardie giurate chi le pagherà?\nLo stesso dirigente dovrebbe inoltre esporsi al giudizio della cittadinanza, e in particolare di quella fascia che ai dirigenti più preme: i genitori. In una fase di calo demografico, in cui ogni istituto lotta coi denti per mantenere costante il numero di iscritti, pena la chiusura di corsi e di cattedre, il preside dovrebbe spiegare ai suoi potenziali utenti che sì, la prefettura ha dato un’occhiata e ha confermato che la scuola aveva proprio bisogno di mettere all’ingresso un rilevatore di armi da fuoco e da taglio. C’è da scommettere che molti dirigenti preferiranno correre il rischio di accoltellamenti - che al di là dell’enfasi giornalistica, nelle nostre scuole è ancora abbastanza contenuto - alla certezza di perdere iscritti.\nTutte queste considerazioni pratiche, comunque, non hanno molta importanza: al governo serviva una risposta pronta e ce l’ha data. Se i giovani continueranno ad accoltellarsi, sarà colpa di chi i metal detector non vuole farli funzionare. Per quanto probabilmente il ministro non se ne renda conto, non è un caso che la sua reazione, di fronte a questi e ad altri problemi, sia di arroccamento: a ogni emergenza reale o percepita, la scuola dovrebbe aggiungere dispositivi di sicurezza, steccati e cancelli per tenere fuori dispositivi e coltelli da cucina che i ragazzi continueranno tranquillamente a usare al di fuori, dove la società non sente la necessità di controllarli o di aiutarli.\nEppure la scuola potrebbe essere esattamente il contrario: uno spazio aperto a tutti, dove i ragazzi si sentano liberi di restare molto dopo l’orario delle lezioni. Il luogo che manca soprattutto ai cosiddetti immigrati di seconda generazione - in realtà studenti italiani con gli stessi diritti di chi ha un cognome italiano - per i quali più spesso è difficile frequentare luoghi di aggregazione giovanile che fin qui la società ha per lo più subappaltato alle parrocchie. Certo, per rendere la scuola un luogo che aiuti i ragazzi servirebbero psicologi, educatori, animatori. Il risparmio che otterremmo non si potrebbe nemmeno calcolare in denaro: al massimo in sicurezza, coesione sociale, vite umane. Un bel problema, finché nella stanza dei bottoni rimangono politici e tecnici che pensano alla scuola pubblica soprattutto come un’enorme voce di spese da tagliare.\nÈ da mesi che, citando un fantomatico studio sulle rilevazioni Invalsi, il ministro e i suoi consulenti continuano a insistere che “il numero degli alunni per classe non fa la differenza”, ovvero che non ci sia nessuna esigenza di evitare classi pollaio assumendo insegnanti in più, o almeno mantenendone un numero costante (dato il calo demografico). No: se deve scegliere tra stipendiare un insegnante in più e acquistare un metal detector, Valditara ha già scelto. Le classi affollate, va da sé, sono le meno controllabili: quelle in cui più spesso l’insegnante non riuscirà a intravedere una situazione critica finché non gli esploderà sotto gli occhi. Del resto è un essere umano, fa quel che può: se in classe avesse una ventina di alunni, i suoi interventi sarebbero più efficaci, ma evidentemente non ce lo possiamo permettere. Un metal detector invece sì: per un metal detector non importa se siamo in venti o in duecento. Basta mettersi in fila.",
    "author": "Leonardo Tondelli\nIl Manifesto",
    "source": "Il Manifesto",
    "published_date": "2026-01-22"
  },
  "https://ristretti.org/ddl-antisemitismo-si-al-testo-base": {
    "title": "Ddl Antisemitismo, Sì al testo base",
    "link": "https://ristretti.org/ddl-antisemitismo-si-al-testo-base",
    "content": "di Giacomo Puletti\nIl Dubbio, 22 gennaio 2026\nLa commissione Affari costituzionali del Senato adotterà un testo base per avviare l'iter della legge per il contrasto dell'Antisemitismo il prossimo 27 gennaio, giorno della Memoria. E questo, viene spiegato, anche in attesa del ddl del Pd che dovrebbe arrivare nelle prossime ore, con l'assemblea dei senatori del Partito democratico convocata per questa mattina proprio per discutere della materia. Nella seduta di ieri della commissione, su proposta del presidente Alberto Balboni, si è votato sulle modalità con cui procedere ad affrontare il tema. Esclusa l'ipotesi di un comitato ristretto, che era quella di gran lunga preferita da Pd, M5S e Avs.\nDopo l'adozione del testo base, sempre il 27 gennaio inizierà la discussione generale sul provvedimento che dovrebbe concludersi il 5 febbraio mentre il termine emendamenti dovrebbe essere il 10 dello stesso mese.\nIl testo sarà con ogni probabilità quello presentato dal leghista Massimiliano Romeo, che è sovrapponibile a quello di Ivan Scalfarotto di Iv. “Bene la decisione della Commissione Affari costituzionali di procedere con tempi certi e rapidi verso l'approvazione di una legge sull'antisemitismo che sia “alta” e condivisa - ha detto Scalfarotto - Non riusciremo ad arrivare in Aula, come Italia viva auspicava, per il 27 gennaio, Giorno della memoria, ma in quella data la commissione adotterà il testo base e aprirà la discussione generale”. Secondo l'esponente di Iv “si sarebbe certamente potuto fare anche prima, ma l'interesse ad avere una buona legge in tempi certi prevale certamente su ogni altra considerazione” perché “il crescente fenomeno dell'antisemitismo suscita gravissime preoccupazioni e il Parlamento in questa emergenza deve dimostrarsi all'altezza della situazione”.\nMaggioranza compatta sull'iter deciso dalla relatrice leghista Pirovano e dal presidente Balboni. “Siamo soddisfatti della decisione presa in Commissione di adottare un testo base in coincidenza del 27 gennaio, Giornata della Memoria - dichiara in una nota FdI, che ha presentato un proprio testo - È una scelta che Fratelli d'Italia e la maggioranza hanno sostenuto con convinzione, per garantire tempi rapidi e certi al percorso parlamentare”. Aggiungendo poi che “spiace registrare il voto contrario delle opposizioni, che ancora una volta scelgono la strada dell'ostruzionismo anche su temi che dovrebbero unire tutte le forze politiche”.\nLa tempistica è ritenuta “accettabile” dal gruppo di Forza Italia, secondo il quale “è prevalsa la volontà di lavorare in Commissione senza ricorrere a un Comitato ristretto, che avrebbe soltanto effetti dilatori mentre i termini sono chiari e ciascuno li potrà esporre nei modi e nelle forme che i regolamenti consentono in maniera ampia”. Sì al testo base anche da Noi Moderati, che con Mariastella Gelmini spiega che “su un tema come questo servono unità e massima condivisione, bisogna essere celeri, quindi basta divisioni”.\nDalle opposizioni no a un nuovo testo da parte di Avs che per bocca di Peppe De Cristofaro ritiene sufficienti le normi vigenti, mentre il Pd si appresa alla resa dei conti in mattinata. “L'adozione di un testo, qualunque sarà, è un aspetto positivo perché si da un segnale cioè il Parlamento assume la necessità di fare una legge e con tempi certi, per questo sono soddisfatto - ha detto Graziano Delrio, che ha presentato un suo testop a titolo personale, firmato da una manciata di senatori dem ma rinnegato dal partito - Io avrei preferito tempi più rapidi, ma intanto è stato fatto un passo avanti”. Il testo Delrio è stato al centro di polemiche perché si richiama alla definizione di antisemitismo approvata dall'Alleanza internazionale per la memoria dell'Olocausto. Secondo i detrattori, ciò rischia di equiparare qualsiasi critica politica a Israele a una forma di antisemitismo. “Io credo che il Parlamento non debba guardare alle procedure interne, ma a chi sta fuori dalle aule e soffre e subisce discriminazioni”, ha concluso l'esponente dem.\nNel testo che presenterà il senatore dem Andrea Giorgis si adotterà una definizione diversa di antisemitismo che si ispira a quella fissata con la “Dichiarazione di Gerusalemme”, che appunto cerca di distinguere - con esempi concreti - espressioni di vero Antisemitismo dalle critiche, anche aspre, verso Israele. Inoltre, il testo del Pd estende le norme non solo agli atti antisemiti ma anche a tutta una serie di altre manifestazioni di razzismo o di odio.",
    "author": "Giacomo Puletti\nIl Dubbio",
    "source": "Il Dubbio",
    "published_date": "2026-01-22"
  },
  "https://ristretti.org/ddl-antisemitismo-nervi-tesi-nel-pd": {
    "title": "Ddl Antisemitismo, nervi tesi nel Pd",
    "link": "https://ristretti.org/ddl-antisemitismo-nervi-tesi-nel-pd",
    "content": "di Luciana Cimino\nIl Manifesto, 22 gennaio 2026\nDibattito al via il 27 gennaio La maggioranza ha deciso: la discussione nel giorno della Memoria sul testo base Lega-Iv. Sì di Delrio. Accordo o meno, la maggioranza ha intenzione di mantenere la data simbolica del 27 gennaio (Giorno della memoria) per l’avvio del provvedimento sull’antisemitismo. I lavori sono in alto mare, tuttavia la commissione Affari costituzionali del Senato ha deciso di avviare l’iter della legge attraverso un testo base che sarà comunicato proprio martedì prossimo, nella ricorrenza. La proposta è stata votata ieri a larga maggioranza ma con il voto contrario di Pd, Avs e M5S che, invece, avevano chiesto la formazione di un comitato ristretto per elaborare un testo unificato.\nL’unico dem a compiacersi della fretta è Graziano Delrio, autore del discusso testo (contestato da oltre 300 intellettuali di origine ebraica) che il partito ha relegato a “iniziativa personale”. “Bene che sia stato fissato il termine del 27 gennaio per l’adozione del testo base e la presentazione degli emendamenti il 10 febbraio - ha detto l’esponente riformista - tuttavia si sarebbe potuto completare il percorso in tempo per il Giorno della Memoria”. La presa di posizione del presidente della commissione, il meloniano Alberto Balboni, è più che altro una strategia per imbrigliare le opposizioni e spargere sale sulle ferite del Pd e la sua crisi interna innescata da Delrio. Teoricamente i testi depositati fra cui scegliere quello base sono otto: a quelli della Lega, di Fi, Iv e Delrio si sono aggiunti i provvedimenti di Fdi, del M5s e di Noi moderati. Solo Avs si è rifiutata di produrne uno perché, come ha spiegato il capogruppo a Palazzo madama, Peppe De Cristofaro, “riteniamo le leggi vigenti del tutto adeguate, a partire dalla legge Mancino”.\nOggi, dopo l’assemblea dei senatori dem, sarà depositato anche quello a nome del Pd, redatto da Andrea Giorgis dopo un lavoro di sintesi. Stando alle bozze, dovrebbe basarsi su un contrasto generale a ogni discriminazione, con una accentuazione dell’antisemitismo secondo però la definizione contenuta nella Dichiarazione di Gerusalemme e non quella dell’International Holocaust Remembrance Alliance (Ihra), rischiosa perché equipara le critiche alle politiche israeliane alle ingiurie all’ebraismo.\nIl testo che, però, con tutta probabilità sarà scelto per far partire la discussione sarà quello del senatore leghista Romeo perché è sovrapponibile a quello del renziano Ivan Scalfarotto e quindi offre alla maggioranza una presunta copertura con le opposizioni. Gli altri, come quello del meloniano Lucio Malan (che nel lungo excursus sulla storia dell’antisemitismo ha dimenticato di citare il fascismo ma legge “ogni accanimento a senso unico su qualunque atto dello Stato ebraico” come antisemitismo) saranno poi sviluppati negli emendamenti. Il risultato sarà in ogni caso quello sperato dal governo: una ulteriore norma che disciplina il dissenso, in particolare pro-pal, che si affianca ad altri dispositivi come i decreti sicurezza e li amplifica.\nCon il principale partito di opposizione che ne esce ancora una volta a pezzi. Il testo dem presentato questa mattina non riuscirà ad assorbire le tensioni interne. Le interlocuzioni costanti tra Delrio e Giorgis non sono andate a buon fine. Com’è evidente dalle dichiarazioni rilasciate da alcuni riformisti che ieri hanno prodotto ulteriore irritazione nel gruppo: “Nessuno ci ha consultato, abbiamo appreso dell’esistenza del testo Giorgis dalla convocazione dell’assemblea e dalle indiscrezioni di stampa”. Un’accusa presa dal resto del Pd come “malafede politica”. “È surreale - rispondono fonti del Nazareno -. Hanno letto la bozza e sono stati informati dei passaggi che erano chiari”.\nI dieci firmatari della proposta Delrio si sono visti ieri sera per fare il punto. Difficile fare pronostici anche se tra i dem c’è fiducia che qualcuno tra essi possa infine votare il testo concordato dal partito. Quanto al primo firmatario, “sta giocando la sua partita personale” spiegano fonti dem che ammettono che non si stupirebbero se, a breve, l’ex ministro uscisse dal Pd. Del resto anche le interviste ai giornali di destra che sta rilasciando l’europarlamentare ultra atlantista Pina Picierno sembrerebbero andare in questa direzione.\nE non è detto che, in attesa di una molto comoda “cacciata pubblica” dal consesso Pd, i cosiddetti riformisti non agiscano motu proprio. Dietro un casus belli come, appunto, può essere il pasticcio sul ddl antisemitismo. “È stato tutto folle - ragiona un esponente del Nazareno - alla fine sembrerà che abbiamo inseguito la destra nel suo intento di criminalizzare le proteste per la Palestina. Con quale fine?”.",
    "author": "Luciana Cimino\nIl Manifesto",
    "source": "Il Manifesto",
    "published_date": "2026-01-22"
  },
  "https://ristretti.org/guerra-e-diritti-violati-allarme-salute-mentale-un-patto-per-i-bambini": {
    "title": "Guerra e diritti violati, allarme salute mentale: un Patto per i bambini",
    "link": "https://ristretti.org/guerra-e-diritti-violati-allarme-salute-mentale-un-patto-per-i-bambini",
    "content": "di Lorenza Cerbini\nCorriere della Sera, 22 gennaio 2026\nUn Protocollo d'intesa per sostenere i bambini, gli adolescenti e le loro famiglie nei contesti bellici dove sono sempre più alti i rischi per la salute mentale. Telefono Azzurro, Fondazione Child Ets e Confederazione nazionale delle Misericordie d'Italia metteranno insieme le loro competenze per realizzare interventi di supporto continuativi e percorsi formativi sul campo. È allarme per la salute mentale infantile nei contesti di guerra. I traumi da perdite, sradicamento ed esposizione prolungata alla violenza rendono urgenti interventi internazionali. Per far fronte all’emergenza, il presidente di Sos Il Telefono Azzurro Ets e Fondazione Child Ets, Ernesto Caffo, e il presidente della Confederazione nazionale delle Misericordie d’Italia, Domenico Giani, hanno presentato un Protocollo d’intesa di durata biennale che rafforza la collaborazione e amplia gli interventi congiunti a tutela della salute e del benessere dei bambini e adolescenti che vivono in situazioni di conflitto, emergenza, grave disagio psicosociale e crisi umanitarie, in Italia e nei contesti internazionali maggiormente colpiti dalla violenza.\nRelazione madre-bambino - L’accordo tra Telefono Azzurro e Confederazione nazionale delle Misericordie d’Italia nasce dalla volontà condivisa di affrontare le sfide educative contemporanee, sostenendo il percorso di crescita e la tutela dei bambini e adolescenti in situazioni di vulnerabilità sul territorio nazionale, con particolare attenzione al rafforzamento della relazione madre-bambino.\nLinea d'ascolto - Telefono Azzurro Ets metterà a disposizione le competenze maturate quasi quarant’anni di attività a protezione dell’infanzia e dell’adolescenza, valorizzando in particolare il proprio sistema integrato di linee di ascolto: la linea 114 Emergenza Infanzia, il servizio pubblico co-finanziato dalla presidenza del Consiglio dei ministri, la linea 1.96.96, riservata a bambini e adolescenti, adulti e le loro famiglie in difficoltà, il numero europeo 116.000 dedicato ai bambini e adolescenti scomparsi.\nDisturbi post-traumatici - La Confederazione nazionale delle Misericordie d’Italia riunisce oltre 700 confraternite diffuse su tutto il territorio nazionale, con più di 670 mila iscritti, di cui circa 100 mila impegnati nelle opere di carità e nel supporto ai fragili. Accanto all’impegno sul territorio italiano, la Confederazione è presente anche in missioni di solidarietà e cooperazione sociale, in particolare in Ucraina e in Terra Santa. In accordo con Fondazione Child, in particolare queste competenze sul fronte internazionale consentiranno di avviare interventi continuativi nei contesti bellici.\nFondazione Child Ets metterà a disposizione la propria esperienza maturata in ambito di ricerca scientifica, formazione e cooperazione internazionale, promuovendo interventi fondati su un approccio integrato tra psicologia, neuroscienze, pediatria, pedagogia e neuropsichiatria infantile per affrontare in modo innovativo e inclusivo le problematiche legate al disagio, ai disturbi post-traumatici e alla sofferenza psicosociale di bambini e adolescenti. La Confederazione nazionale delle Misericordie d’Italia opererà a supporto delle popolazioni civili, sempre con particolare attenzione ai bisogni dei più piccoli e delle loro famiglie.\nMappa dei bisogni - Il Patto d’intesa prevede la realizzazione di interventi congiunti e mirati quali l’organizzazione di incontri, convegni e percorsi formativi per operatori, volontari, educatori e professionisti del settore; campagne di informazione e sensibilizzazione rivolte a istituzioni e società civile sull’importanza del supporto psicologico ai bambini e adolescenti e sugli obiettivi dell’intesa; la creazione di una mappatura dei bisogni e delle vulnerabilità nei territori di intervento. Fondamentale sarà la promozione della collaborazione con enti nazionali e internazionali per rafforzare le reti di sostegno e favorire iniziative coordinate, sviluppare progetti congiunti su scala nazionale e internazionale per la promozione di buone pratiche nel campo della tutela di bambini e adolescenti. Tra gli obiettivi del Protocollo anche la condivisione di momenti in comune tra i volontari per scambiarsi esperienze. Saranno inoltre sviluppati sistemi di monitoraggio a medio e lungo termine per valutare l’efficacia degli interventi di sostegno psicologico messi in campo.\n“Unire le competenze di Telefono Azzurro e Fondazione Child alla presenza sul territorio della Confederazione delle Misericordie significa costruire reti di protezione solide e qualificate capaci di rispondere ai bisogni dei bambini e delle loro famiglie nelle situazioni di conflitto”, dichiara Ernesto Caffo, presidente di Telefono Azzurro e Fondazione Child.\n“La nostra storia ci insegna a stare accanto a chi soffre, soprattutto nei momenti in cui la vita diventa più dura e incerta”, aggiunge il presidente della Confederazione nazionale delle Misericordie d’Italia, Domenico Giani.",
    "author": "Lorenza Cerbini\nCorriere",
    "source": "Corriere della Sera",
    "published_date": "2026-01-22"
  },
  "https://ristretti.org/formazione-e-lavoro-un-altro-carcere-e-possibile": {
    "title": "Formazione e lavoro, un altro carcere è possibile",
    "link": "https://ristretti.org/formazione-e-lavoro-un-altro-carcere-e-possibile",
    "content": "di Ilaria Dioguardi\nvita.it, 21 gennaio 2026\nSono stati 14.188 i destinatari, tra persone ristrette e loro familiari, dell’iniziativa “Giustizia con Misericordia”, nell’ambito del progetto “Aiutare chi aiuta” promosso da Caritas Italiana e Intesa Sanpaolo. Al via “Jobel”, un nuovo progetto nazionale per i minori in area penale, “nella convinzione che investire sui giovani possa creare opportunità concrete di inserimento e di riscatto” ha detto Paolo Bonassi, chief Social impact officer della banca. Don Marco Pagniello, direttore di Caritas Italiana: “Nonostante le difficoltà strutturali del sistema penale italiano, queste esperienze ci mostrano che esiste una speranza concreta di cambiamento”.\nCentotrentasette persone sottoposte a misure penali alternative accolte in comunità grazie alla disponibilità di strutture dedicate, 6.423 detenuti ascoltati direttamente in carcere durante il progetto, 737 beneficiari di permessi premio che hanno potuto trascorrere periodi con i propri cari, grazie alla presenza di strutture di accoglienza esterna al carcere. Sono alcuni dei numeri del progetto “Aiutare chi Aiuta: un sostegno alle nuove fragilità”, frutto della collaborazione tra Caritas Italiana e Intesa Sanpaolo. I risultati dell’iniziativa, avviata nel 2020 per sostenere con interventi concreti chi opera a favore delle persone più vulnerabili, sono stati presentati nell’incontro “Aiutare chi Aiuta - edizione 2025-2026”, presso la Cittadella della Carità di Caritas Roma. Ai nastri di partenza “Jobel”, un nuovo progetto nazionale per gli istituti penali minorili.\n54 progetti in 16 regioni - Durante l’incontro sono stati illustrati i risultati di “Giustizia con Misericordia”, attuato negli ultimi due anni attraverso 54 progetti promossi dalle Caritas diocesane in 16 regioni italiane, che ha prodotto risultati significativi nel sostegno alle persone detenute e alle loro famiglie, raggiungendo complessivamente 14.188 beneficiari. In questi anni, sono stati 202 i bambini, figli di persone detenute, che hanno potuto riabbracciare il genitore durante i permessi premio, grazie all’ospitalità offerta all’intera famiglia nelle strutture Caritas.\nSono state 6.423 le persone ascoltate in carcere, 1432 le persone accolte in misura di comunità. Il programma promuove il reinserimento sociale dei detenuti anche attraverso percorsi di formazione e opportunità lavorative, con l’obiettivo di restituire dignità, autonomia e un futuro migliore a chi vive la realtà carceraria, coinvolgendo famiglie, comunità e istituzioni in un cambiamento culturale concreto.\nUn modello virtuoso di intervento - La collaborazione tra Caritas Italiana e Intesa Sanpaolo si conferma come un modello virtuoso di intervento congiunto sul territorio. L’alleanza tra gruppo bancario e la rete Caritas ha permesso di unire risorse e competenze complementari, generando risultati tangibili nel supporto alle comunità locali e nelle sperimentazioni di nuovi percorsi di inclusione. I risultati presentati, dalle migliaia di detenuti raggiunti e assistiti, fino ai progetti nei confronti dei minori in area penale, testimoniano il valore di questa strategia condivisa.\nOpportunità concrete di riscatto e reinserimento - “Aiutare chi Aiuta” “nasce dalla condivisione di valori e dalla volontà di lavorare insieme per offrire opportunità concrete di riscatto e reinserimento alle persone più fragili, in particolare nel circuito penale”, ha detto Paolo Bonassi, chief social impact officer di Intesa Sanpaolo. “Nel 2023 è nato Intesa Sanpaolo per il sociale, ma questa evoluzione organizzativa da sola non basta. Quello che fa la differenza è l’approccio che punta a creare reti virtuose ed alleanze”.\nLavoro in rete tra privati, Terzo settore e istituzioni - Negli anni, “Aiutare chi aiuta” “ha permesso di offrire aiuti materiali, sostenere nella ricerca del lavoro, avvicinare anziani soli ad interventi di prossimità, aiutare i giovani in un percorso per un mondo migliore. La collaborazione tra Intesa Sanpaolo e Caritas Italiana dimostra quanto il lavoro in rete, fondato sulla fiducia e sul dialogo tra soggetti privati, Terzo settore e istituzioni sia decisivo per intervenire in modo incisivo a contrasto delle diseguaglianze e rafforzare le comunità”, ha proseguito Bonassi. La prossima edizione 20025-26 sarà dedicata al sistema penale minorile, “nella convinzione che investire sui giovani possa creare opportunità concrete di inserimento e di riscatto”.\n“Jobel”, il nuovo progetto per gli istituti penali minorili - Durante l’incontro è stato presentato “Jobel”, il nuovo progetto nazionale promosso da Caritas Italiana con il sostegno di Intesa Sanpaolo e rivolto specificamente al sistema penale minorile. “Jobel” sarà operativo nel biennio 2025-2026 e coinvolgerà 16 territori in cui sono presenti istituti penali minorili - ipm, con l’obiettivo di favorire il reinserimento sociale, educativo e lavorativo di minori e giovani attualmente sottoposti a provvedimenti penali.\nIl progetto nasce dalla sinergia tra Caritas Italiana, le Caritas diocesane locali e i cappellani degli ipm. Prevede percorsi strutturati di formazione professionale, sostegno allo studio, orientamento al lavoro e altre iniziative di inclusione. Grazie a “Jobel”, la rete Caritas potrà offrire ai giovani coinvolti nuove opportunità di crescita e riscatto, nella prospettiva di una piena reintegrazione nella comunità una volta concluso il periodo detentivo. Un lavoro che chiama in causa anche scuole, parrocchie e territori, attraverso azioni di sensibilizzazione e animazione comunitaria, per costruire risposte preventive e inclusive. “Jobel” prevede attività sia all’interno sia all’esterno degli ipm.\nPercorsi di reinserimento efficaci e dignitosi - “Nonostante le difficoltà strutturali del sistema penale italiano, queste esperienze ci mostrano che esiste una speranza concreta di cambiamento, che è possibile immaginare e percorrere sentieri ancora inesplorati di accompagnamento delle persone detenute che producono risultati concreti”, ha affermato don Marco Pagniello, direttore di Caritas Italiana. “La nostra e quella di Intesa Sanpaolo sono due mondi apparentemente diversi, ma ci siamo ritrovati a co-progettare insieme. Ciò si riesce a fare se l’obiettivo è costruire il bene comune e dimostrare ai destinatari che ci sta a cuore un problema”, ha continuato Pagniello.\n“Nel sociale la cosa più difficile oggi è dare continuità, con Intesa Sanpaolo lo possiamo fare”, ha proseguito Pagniello. “Lavorando insieme, istituzioni e società civile possono offrire percorsi di reinserimento efficaci e dignitosi a chi ha sbagliato, dimostrando che la giustizia può davvero camminare di pari passo con la misericordia. Grazie a interventi come quelli realizzati con Intesa Sanpaolo stiamo vedendo risultati reali”.",
    "author": "Ilaria Dioguardi",
    "source": "vita.it",
    "published_date": "2026-01-21"
  },
  "https://ristretti.org/progetti-di-vita-oltre-le-sbarre-intesa-sanpaolo-e-caritas-indicano-la-strada": {
    "title": "Progetti di vita oltre le sbarre: Intesa Sanpaolo e Caritas indicano la strada",
    "link": "https://ristretti.org/progetti-di-vita-oltre-le-sbarre-intesa-sanpaolo-e-caritas-indicano-la-strada",
    "content": "di Giuseppe Muolo\nAvvenire, 21 gennaio 2026\nGrazie a un piano condiviso denominato “Jobel”, sono state raggiunte in tre anni 14.188 persone in 16 regioni. È la dimostrazione che i percorsi di reinserimento dopo il carcere sono possibili. E ora il focus sarà anche sugli Istituti penali minorili. C’è chi ha trovato un lavoro a tempo indeterminato in una cooperativa sociale. Chi ha portato sul palcoscenico la propria vita. Chi è stato accompagnato in un percorso sanitario dignitoso. Tutto merito di “Giustizia con Misericordia”, il progetto per i detenuti e per le loro famiglie promosso dalla collaborazione tra Caritas italiana e Intesa Sanpaolo nell’ambito dell’iniziativa “Aiutare chi Aiuta: un sostegno alle nuove fragilità”, avviata nel 2020.\nDal 2023 al 2025, sono state raggiunte 14.188 persone attraverso 54 progetti promossi dalle Caritas diocesane in 16 regioni italiane. Numeri che sono destinati ad aumentare. Non solo perché l’iniziativa continuerà nei prossimi anni. Ma perché amplierà il suo raggio d’azione, raggiungendo anche gli istituti penali per i minorenni. Grazie a “Jobel”, il nuovo progetto nazionale promosso da Caritas italiana con il sostegno di Intesa Sanpaolo che quest’anno coinvolgerà 16 territori in cui sono presenti Ipm, con l’obiettivo di favorire il reinserimento sociale, educativo e lavorativo di minori e giovani detenuti. È stato presentato ieri, a Roma, alla Cittadella della Carità della Caritas diocesana. Che ha ospitato l’evento “Aiutare chi Aiuta - edizione 2025-2026”, in cui sono stati messi in luce i frutti della collaborazione tra l’organismo pastorale della Cei e il gruppo bancario. Attraverso “Giustizia con Misericordia”, che ha visto la partecipazione di 1.580 volontari (296 per la prima volta), sono stati ascoltati 6.423 detenuti in carcere; 137 persone sottoposte a misure penali alternative sono state accolte in comunità grazie alla disponibilità di strutture dedicate; 737 detenuti beneficiari di permessi premio hanno potuto trascorrere periodi con i propri cari, grazie alla presenza di strutture di accoglienza esterna al carcere. E 202 bambini, figli di persone detenute, hanno potuto riabbracciare il proprio genitore durante i permessi premio, grazie all’ospitalità offerta all’intera famiglia nelle strutture Caritas. Ma non è finita qui: altri 332 detenuti hanno potuto beneficiare di percorsi formativi e in 1.577 hanno partecipato a 107 laboratori di vario genere (teatrali, pasticceria, ceramica).\nRisultati anche sul fronte dell’occupazione. Sono stati promossi infatti 135 tirocini, 44 borse lavoro, 75 contratti a tempo determinato e 7 a tempo indeterminato. Senza dimenticare l’attenzione alla salute: 71 persone sono state accompagnate in 269 percorsi sanitari e altre 107 in 242 percorsi relativi alla salute mentale. “Il mondo del carcere è un ambito complesso, molto spesso invisibile, ma assolutamente centrale se vogliamo costruire una società più equa, sostenibile e responsabile - ha sottolineato Paolo Bonassi, Chief social impact officer di Intesa Sanpaolo -. La collaborazione con Caritas italiana dimostra quanto il lavoro in rete, fondato sulla fiducia e sul dialogo tra soggetti privati, Terzo settore e istituzioni sia decisivo per intervenire in modo incisivo a contrasto delle diseguaglianze e rafforzare le comunità”.\nGli ha fatto eco don Marco Pagniello, direttore di Caritas italiana. “Nonostante le difficoltà strutturali del sistema penale italiano - ha detto il sacerdote -, queste esperienze ci mostrano che è possibile immaginare e percorrere sentieri ancora inesplorati di accompagnamento delle persone detenute, confermando che la giustizia può davvero camminare di pari passo con la misericordia”. Al termine della presentazione, che è stata moderata da Paolo Valente, vicedirettore di Caritas italiana, don Pagniello ha posto l’accento anche sul nuovo progetto dedicato agli Ipm. “L’approccio securitario non può essere l’unico da perseguire” ha detto, sottolineando l’importanza di un “villaggio educante” ed esortando a “superare una certa comunicazione che parla solo alla pancia”. Lavorare per i minori, ha concluso, “significa lavorare per il futuro”. Con questa vocazione, si muoverà il progetto “Jobel”, grazie alla sinergia tra le Caritas diocesane e i cappellani degli istituti. A Roma, come ha spiegato il direttore della Caritas diocesana Giustino Trincia, l’obiettivo è coinvolgere 75 minori e giovani adulti dell’istituto penale di Casal del Marmo grazie anche alla collaborazione di undici comunità parrocchiali e di circa 2mila studenti di diverse scuole superiori.",
    "author": "Giuseppe Muolo\nAvvenire",
    "source": "Avvenire",
    "published_date": "2026-01-21"
  },
  "https://ristretti.org/il-governo-e-la-fabbrica-dei-reati": {
    "title": "Il Governo e la fabbrica dei reati",
    "link": "https://ristretti.org/il-governo-e-la-fabbrica-dei-reati",
    "content": "di Alessandro De Angelis\nLa Stampa, 21 gennaio 2026\nIn principio furono i rave party, dopo un’adunata nelle campagne di Modena, punibili (ma solo sopra i cinquanta partecipanti) con una pena da 3 a 6 anni. Da allora, una raffica di nuovi reati e aggravamenti di pena, per condotte già punite prima o punibili senza ingolfare i tribunali. Peraltro, con scarsi risultati, a partire dai rave che si continuano a fare. L’unico reato soppresso, in tre anni di governo: l’abuso d’ufficio. Perfetto per i colletti bianchi e pure per aprire un contenzioso con l’Europa. Eccola, la fabbrica dei reati. Dopo che due ragazzi furono travolti e annegarono sul lago di Garda, istituito l’”omicidio nautico”. Dopo l’uccisione dell’orsa Amarena nel Parco nazionale del Gran Sasso, rischia chi cattura gli orsi marsicani: solo quelli però, non i trentini. Per chi uccide un cerbiatto, stesso codice di prima. Dopo la strage di migranti a Cutro, nel primo “decreto sicurezza” un nuovo reato per gli scafisti.\nIn nessuna parte dell’orbe terraqueo però si sono spaventati del codice penale (e neppure dei centri in Albania). Secondo i giudici il nuovo reato è inapplicabile. E allora, se l’immigrazione non è politicamente governata, “colpa dei giudici”, altro elemento del racconto populista. E, pure loro, si beccano una riforma della giustizia presentata come una spedizione punitiva.\nProseguiamo. Dopo il terribile stupro di gruppo a Caivano, introdotto il reato di pubblica intimidazione con uso di armi e di inosservanza dell’obbligo di istruzione. Effetto: aumentati i detenuti minorenni nelle carceri, senza alcun progetto educativo e possibilità di reintegrazione sociale. L’elenco non è finito. Violenza contro il personale sanitario e scolastico (dopo dei casi di aggressione in qualche Pronto Soccorso, come se prima non fossero sanzionabili, ma così “fa titolo”). Reato “universale” di gestazione per altri: era già vietata in Italia, non in altri paesi, che ovviamente continuano ad applicare le proprie legislazioni.\nPoi il festival del secondo “decreto sicurezza”: occupazione abusiva di immobili (tranne CasaPound mai soggetta agli sgomberi) già sanzionata dal codice penale; aggravanti per chi commette reati nelle stazioni ferroviarie o metropolitane; rivolta, anche pacifica, nelle carceri o nei Cpr; blocco stradale o ferroviario col corpo e con gli striscioni (la cosiddetta norma “anti-Gandhi”); inasprimenti di pene per chi imbratta i muri; carcere per donne incinte.\nE ora l’ennesimo pacchetto sicurezza in discussione, dopo gli accoltellamenti nelle scuole. Era già vietato portare le lame, ora multe ai genitori e divieto di comprarle sul web, norma impossibile da attuare. E poi nuova stretta sull’accoglienza che, di fatto, già non c’è più e allargamento delle maglie della legittima difesa. Lo ha fortemente voluto Matteo Salvini che, dopo l’assoluzione su Open Arms, si è ringalluzzito e pare un ministro dell’Interno aggiunto. Per carità di patria lasciamo invece perdere il guardasigilli Carlo Nordio che, da ministro, firma tutto l’apparato “panpenalista” che criticava quando faceva il Cesare Beccaria della Laguna.\nInsomma, il meccanismo è sempre lo stesso: c’è il caso di cronaca, via con la legislazione mediatica tra le fanfare, la curva gradisce la musica cattivista, non serve a nulla, ma va bene così. Perché per il populismo, che fattura consensi sulle paure di fondo, è importante il racconto (repressivo) non la risoluzione del problema. E proprio l’insicurezza irrisolta alimenta nuove misure, sempre all’insegna del baratto: ti do l’illusione della sicurezza in cambio di un po’ di libertà. L’illusione, appunto.",
    "author": "Alessandro De Angelis\nLa Stampa",
    "source": "La Stampa",
    "published_date": "2026-01-21"
  },
  "https://ristretti.org/omicidi-in-netto-calo-dunque-e-emergenza": {
    "title": "Omicidi in netto calo. Dunque è emergenza",
    "link": "https://ristretti.org/omicidi-in-netto-calo-dunque-e-emergenza",
    "content": "di Piero Sansonetti\nL’Unità, 21 gennaio 2026\nSe giornali e Tv sostengono che la violenza è in aumento e che la nuova generazione è violenta e tende all’omicidio, è bene correre ai ripari se non altro per dare soddisfazione ai giornali e alle Tv. L’abitudine a preparare un nuovo provvedimento repressivo, in forma di decreto, per ogni fatto di cronaca, è ben radicata nella nostra classe politica. La violenza è in aumento e dunque occorrono provvedimenti di emergenza per frenare questo aumento. Mi correggo: la violenza è in netta diminuzione nel nostro paese e nelle nostre città. Però sono in aumento gli omicidi. No, mi correggo di nuovo: gli omicidi in Italia sono in drastica diminuzione.\nMeno 16 per cento rispetto all’anno precedente. Non succedeva da molti anni che ci fosse una così brusca riduzione del numero degli omicidi. Tuttavia, questo almeno pare assodato perché lo dice anche il Cnr, sono in aumento gli omicidi commessi coi coltelli. Ecco, deve essere per questo che il governo sta studiando dei decreti-sicurezza.\nCioè delle norme per aumentare il livello della repressione. Eh, no: devo correggermi di nuovo. Da dieci anni il numero dei delitti commessi coi coltelli è in forte diminuzione. Dal 2014 gli omicidi all’arma bianca sono crollati del 30 per cento. Cosa resta?\nResta la percezione, della quale è giusto tener conto ci dicono sempre i giornali e i politici di destra. Se giornali e Tv sostengono che la violenza è in aumento e che la nuova generazione è violenta e tende all’omicidio, è bene correre ai ripari se non altro per dare soddisfazione ai giornali e alle Tv. L’abitudine a preparare un nuovo provvedimento repressivo, in forma di decreto, per ogni fatto di cronaca, è ben radicata nella nostra classe politica.\nE così era impossibile non prevedere un decreto sicurezza dopo la coltellata di La Spezia. Anche se finora, diciamo in questo secolo, risulta l’unico caso di omicidio a coltello dentro una scuola Non siamo in America dove una piccola strage a scuola avviene quasi tutti i mesi. Siccome però, alla fine, il governo non sa bene cosa si possa fare per ridurre l’uso di coltelli, salvo la messa in scena dei metal detector a scuola (con una consistente sostituzione del personale insegnante con esponenti della sicurezza) allora per fare un decreto ci si getta sul tema dei migranti.\nE si studiano nuove misure per imprigionarli senza troppe scadenze di tempo in violazione evidente dell’articolo 13 della Costituzione (e anche dell’articolo 10). In attesa del decreto-sicurezza il governo ha mandato una circolare ai prefetti raccomandando loro di sbattere nei Cpr più profughi possibile. Aumenterà. così la sicurezza? Probabilmente no. Forse aumenteranno un po’ i voti alla Lega E giornali e Tv saranno contenti.",
    "author": "Piero Sansonetti",
    "source": "Ristretti Orizzonti",
    "published_date": "2026-01-21"
  },
  "https://ristretti.org/dopo-ogni-fatto-tragico-un-annuncio-ma-piu-repressione-verso-i-minori-non-funzionera": {
    "title": "Dopo ogni fatto tragico, un annuncio: ma più repressione verso i minori non funzionerà",
    "link": "https://ristretti.org/dopo-ogni-fatto-tragico-un-annuncio-ma-piu-repressione-verso-i-minori-non-funzionera",
    "content": "di Susanna Marietti*\nIl Fatto Quotidiano, 21 gennaio 2026\nOggi il Governo grida all’esplosione della criminalità minorile e alla necessità di arginare le baby gang. Se così fosse, significherebbe che l’approccio repressivo non ha funzionato. Giusto? Accade un fatto tragico come quello dello studente ucciso a La Spezia da un compagno di scuola e subito si annunciano misure generali contro la criminalità giovanile, aumenti di pena, pugno di ferro. Come quando, quasi due anni e mezzo fa, la violenza sessuale ripetuta compiuta da minorenni ai danni di due bambine a Caivano, nella periferia di Napoli, costituì il motivo dichiarato per l’emanazione dell’omonimo decreto.\nIo non so come sia stato possibile che si siano verificati eventi così drammatici e credo che come società abbiamo il dovere di interrogarci a fondo. Ma non è su questo piano di riflessione che si deve collocare la discussione attorno all’ennesimo pacchetto sicurezza annunciato dal governo. Non ha alcun senso - e lo capisce chiunque - utilizzare ogni volta il singolo fatto di cronaca per affermare che ci vuole più repressione verso i minorenni (e ancora di più se sono stranieri), che è con il carcere che si risolvono questi problemi, che se ci fossero state pene più lunghe e più aggravanti allora Abu non sarebbe morto. Queste sono bugie sostenute da chi, consapevole della menzogna, vuole vendere all’opinione pubblica il solo atto politico che - pur inutile - si compie rapidamente: l’introduzione di nuove norme penali, meglio ancora se per decreto. Tutto il resto costa tempo, soldi e fatica: il sostegno alle periferie degradate, l’educazione all’affettività nelle scuole, l’educazione all’uso dei social network, le strutture di accoglienza per minori stranieri non accompagnati, la costruzione di spazi di socialità. Durante una visita a un carcere minorile un ragazzino mi disse: “Se nel mio quartiere ci fosse stato un campo da calcetto adesso non sarei qui”. E, invece, è proprio lì che questo governo vuole continuare a mandarli. E allora si annunciano nuove misure repressive, ben sapendo che non saranno certo loro a impedire il prossimo doloroso fatto di cronaca, né a far diminuire la criminalità minorile. E infatti dopo il decreto Caivano non è diminuita. Numeri alla mano, gli accadimenti sono stati i seguenti.\nDigitate su Google “ministero interno criminalità minorile” e vi uscirà l’ultimo report disponibile sul tema. Non lo ha scritto Antigone ma il Ministero dell’Interno. Si intitola “Criminalità minorile e gang giovanili” ed è datato 10 maggio 2024. Dopo di allora il governo non ha pubblicato altro. I dati del report coprono l’arco di tempo 2010-2023. Alla slide numero 7 della presentazione si legge: “le gang giovanili non appaiono in aumento”. Alla slide numero 9, che riporta le conclusioni, si legge: “Il fenomeno appare sostanzialmente stabile o in lieve diminuzione”. Nel 2023, infatti, le segnalazioni a carico di minori erano scese del 4,16% rispetto all’anno precedente.\nNonostante questo il governo aveva ormai deciso di dichiarare la guerra ai giovani (fin dal proprio insediamento, quando come suo primo atto in assoluto ritenne necessario introdurre il reato di rave party, come fosse un’emergenza del nostro paese). Nel settembre 2023 arrivò il decreto Caivano, il più grande giro di vite rivolto ai minorenni in ambito penale mai registrato negli ultimi 35 anni. Ovvero da quando, con il codice di procedura penale approvato nel 1988, l’Italia si è dotata di un processo penale minorile considerato tra i più avanzati al mondo e fondato sul recupero e l’educazione del giovane piuttosto che sulla sua mera punizione.\nQuindi, dicevamo: nel 2023 i reati commessi da minori sono in calo, il Ministero dell’Interno lo scrive nero su bianco, nonostante questo nel settembre di quell’anno sceglie la mano dura ed emana il decreto Caivano. Oggi il governo grida all’esplosione della criminalità minorile e alla necessità di arginare le baby gang. Se così fosse, se la criminalità minorile fosse esplosa, significherebbe dunque che l’approccio repressivo non ha funzionato.\nGiusto? “Scusate, abbiamo sbagliato”, direbbe a questo punto qualsiasi persona di buona fede ed intellettualmente onesta. L’approccio educativo sperimentato in Italia per oltre tre decenni e guardato come un modello dall’intera Europa stava funzionando. Si è voluto gridare alla tolleranza zero, sostituirlo con un approccio puramente repressivo e adesso ci troviamo più criminalità. Invece Giorgia Meloni fa sapere da Seul di star lavorando a un nuovo, ennesimo provvedimento sulla sicurezza, “con alcune priorità come la stretta sulle baby gang”. Non vi pare che qualcosa non torni?\n*Coordinatrice dell’Associazione Antigone",
    "author": "Susanna Marietti",
    "source": "Il Fatto Quotidiano",
    "published_date": "2026-01-21"
  },
  "https://ristretti.org/nordio-oggi-in-aula-la-maggioranza-allassalto-della-risoluzione": {
    "title": "Nordio oggi in Aula, la maggioranza all’assalto della risoluzione",
    "link": "https://ristretti.org/nordio-oggi-in-aula-la-maggioranza-allassalto-della-risoluzione",
    "content": "di Giovanni Lamberti\nIl Foglio, 21 gennaio 2026\nIn occasione delle comunicazioni del ministro della Giustizia i partiti della coalizione puntano a piantare le proprie bandierine sulla sicurezza. Ma, dice un big di FdI, “se cominciamo a metterci tutte le riforme necessarie non la finiamo più”. L’assalto alle norme sulla sicurezza non viene portato avanti solo attraverso il pacchetto ad hoc che arriverà sul tavolo del Consiglio dei ministri. In occasione delle comunicazioni del ministro Carlo Nordio sull’amministrazione della giustizia che si terranno questa mattina a Montecitorio i partiti della coalizione puntano a piantare le proprie bandierine.\nLa risoluzione ieri sera era ancora da limare ma è stato intanto trovato un punto comune sulla necessità di imporre una stretta sui reati: la maggioranza impegna “il governo a proseguire nell’adattamento del contesto normativo alle esigenze della società, attraverso l’osservazione consapevole dei fenomeni criminali che evolvono e mutano velocemente all’evolvere e mutare dei mezzi a disposizione, anche attraverso il costante ascolto delle associazioni di categoria”.\nIl Guardasigilli parlerà anche delle nuove norme allo studio, accennerà alla necessità di mettere un freno alla “moda” dei coltelli delle baby gang. Ma la Lega spinge per inserire altri riferimenti sulla sicurezza, Forza Italia propone di rilanciare la pdl Zanettin sul sequestro degli smartphone ferma da tempo alla Camera. Ed insiste sulla riforma della prescrizione, altra battaglia stoppata da FdI. Che infatti frena. “Se cominciamo a metterci tutte le riforme necessarie non la finiamo più”, dice un big del partito. Il faro di Fratelli d’Italia è soprattutto sul piano carceri e sulla creazione di 3.716 nuovi posti, “mentre ristrutturazioni e manutenzioni consentiranno il recupero complessivo di ulteriori 5.980 posti, per un totale al termine del triennio di 9.696 posti aggiuntivi”.\n“È previsto un totale di 60 interventi strutturali, dei quali 3 sono già conclusi, 27 sono in corso e 30 sono prossimi all’avvio”, si legge nella risoluzione. L’altra intesa è sul referendum sulla separazione delle carriere. Oggi Nordio tornerà a spingere per il sì alla riforma costituzionale. “Si tratta - si sottolinea nel documento del centrodestra - di una riforma che rafforza la magistratura e la sostiene per assicurare autonomia e indipendenza dei magistrati, terzietà del giudice ed equilibrio delle parti nel processo.\nLa separazione degli organi di autogoverno per la magistratura giudicante e inquirente e il sorteggio dei relativi membri saranno garanzia di effettiva attuazione dell’art. 104 della Costituzione e di liberazione della magistratura dalla politica. A ulteriore presidio di garanzia si pone l’istituzione dell’Alta Corte disciplinare, attraverso cui il giudizio sui procedimenti disciplinari sarà realmente autonomo e indipendente”.\nLa maggioranza impegna l’esecutivo a spingere sui decreti attuativi della riforma, adottando “le norme relative all’istituzione, alla composizione mediante sorteggio dei rispettivi membri e al funzionamento dei due Consigli Superiori previsti; a disciplinare l’istituzione, la costituzione, le competenze e il funzionamento dell’Alta Corte disciplinare”. Per FI la consultazione referendaria è - come hanno spiegato i big intervenuti alle assemblee dei deputati e dei senatori - “l’appuntamento con la storia”.",
    "author": "Giovanni Lamberti\nIl Foglio",
    "source": "Il Foglio",
    "published_date": "2026-01-21"
  },
  "https://ristretti.org/pacchetto-sicurezza-non-ci-sono-solo-i-minori-stranieri-soli-ecco-gli-altri-nodi": {
    "title": "Pacchetto sicurezza, non ci sono solo i minori stranieri soli: ecco gli altri nodi",
    "link": "https://ristretti.org/pacchetto-sicurezza-non-ci-sono-solo-i-minori-stranieri-soli-ecco-gli-altri-nodi",
    "content": "di Vincenzo R. Spagnolo\nAvvenire, 21 gennaio 2026\nA Palazzo Chigi vertice di Governo per esaminare i testi (un ddl e un decreto legge). Condivisione sull’impianto, ma restano da definire diverse misure. Il Consiglio dei ministri potrebbe occuparsene non prima di fine gennaio. Il labor limae sui contenuti delle singole norme proseguirà almeno fino alla prossima settimana, quando l’annunciato nuovo “pacchetto sicurezza” potrebbe andare al vaglio del Consiglio dei ministri. Intanto, ieri, fra i leader di maggioranza c’è stata una prima condivisione dei profili giuridici del duplice provvedimento disegnato dal Viminale (sotto forma di un disegno di legge di 40 articoli e di un decreto di altri 25, almeno stando alle ultime bozze circolate), che contiene giri di vite su furti e scippi, armi da taglio, immigrazione, ordine pubblico, oltre a ulteriori tutele per le forze di polizia.\nAl vertice, convocato a Palazzo Chigi dalla premier Giorgia Meloni e durato un paio d’ore, hanno preso parte i vicepremier Matteo Salvini e Antonio Tajani, i ministri di Interno, Giustizia e Difesa, Matteo Piantedosi, Carlo Nordio e Guido Crosetto e il sottosegretario alla Presidenza del Consiglio Alfredo Mantovano. Prima della riunione, proprio Salvini aveva detto ai cronisti: “Il decreto sicurezza è in arrivo. Oggi non è all’ordine del giorno del Consiglio dei Ministri, ma penso che lo sarà la settimana prossima”. Più facile, tuttavia, visti i nodi ancora da sciogliere, che l’orizzonte possa spostarsi più in là o comunque sovrapporsi a quello ipotizzato dal ministro Piantedosi, convinto che il pacchetto possa avere luce verde entro fine mese.\nObiettivi “condivisi”, ma ritocchi ancora possibili - Al termine dell’incontro, fonti di maggioranza riferiscono di un clima pacato e aperto alla discussione, con la piena condivisione della necessità delle nuove norme. La riflessione si starebbe concentrando sulla possibilità di spostare alcune norme dal disegno di legge al decreto legge (in particolare il divieto di porto di coltelli con lame superiori a 5 centimetri e il divieto di venderli a minorenni, pensati per contenere la diffusione di armi da taglio fra i giovanissimi). Previste misure anti baby gang: “Per i reati connessi alla droga, si può sequestrare veicoli, smartphone, monopattini, patente per rendere più difficile il balordo mestiere dello spacciatore”, argomenta Salvini. Mentre a sera, sul social X, Piantedosi cita un sondaggio dell’Istituto Noto secondo cui “7 italiani su 10 sono favorevoli alle nuove norme”.\nIl “clima costruttivo” e l’insistenza del Carroccio - Se la riunione ha confermato l’impianto generale del pacchetto, non è detto, tuttavia, che le posizioni dei partiti siano totalmente concordi. La Lega continua a sollecitare misure in linea con la propria visione della sicurezza. Ad esempio, sgomberi più rapidi per gli immobili occupati e “la possibilità di istituire zone rosse a vigilanza rafforzata in modo più rapido” e “intervenire nei luoghi di degrado e spaccio”. Ciò, secondo il Carroccio, potrebbe “favorire l’allontanamento di soggetti molesti, aggressivi e con precedenti in due modi: con ordine di allontanamento o di divieto di stazionamento”.\nMinori non accompagnati, il nodo della stretta - Uno dei punti critici del pacchetto (oltre alle misure su manifestazioni, perquisizioni e fermi di polizia per 12 ore) riguarda una ventilata stretta sui minori stranieri non accompagnati, che la Lega caldeggia. “Oggi rimangono fino a 21 anni - incalza Salvini - e spesso hanno 21 anni come li ho io. Prevedere che chi commette un reato smetta di essere assistito a carico degli italiani, è una norma di buon senso”. A chi gli chiede se sui contenuti possano giungere perplessità del Quirinale, il vicepremier ribatte: “I testi non ci sono ancora, come si fa a storcere il naso? Non riesco a prevederlo”.\nNon è prevista alcuna super polizia dell’immigrazione come l’americana “Ice”, aggiunge. Mentre sui metal detector nelle scuole, annunciati dal ministro dell’Istruzione Giuseppe Valditara, concorda: “Non servono in tutte le scuole ma in quelle a rischio”. Le opposizioni bollano le misure come “un intervento ideologico e di pura propaganda che non produce maggiore sicurezza”, per dirla col deputato dem Matteo Mauri, convinto che invece servano “risorse concrete per gli organici delle forze di polizia, progressivamente ridottisi, e il sostegno ai Comuni per politiche di prevenzione”.",
    "author": null,
    "source": "Avvenire",
    "published_date": "2026-01-21"
  },
  "https://ristretti.org/rimpatri-dei-minori-stranieri-meloni-frena-salvini-giro-di-vite-sui-coltelli": {
    "title": "Rimpatri dei minori stranieri, Meloni frena Salvini. Giro di vite sui coltelli",
    "link": "https://ristretti.org/rimpatri-dei-minori-stranieri-meloni-frena-salvini-giro-di-vite-sui-coltelli",
    "content": "di Federico Capurso\nLa Stampa, 21 gennaio 2026\nIl governo punta a inserire nel decreto anche le norme sui migranti. Al termine del vertice convocato da Giorgia Meloni a Palazzo Chigi per parlare del pacchetto di norme sulla sicurezza, la speranza di tutti è di riuscire a portare la prossima settimana in Consiglio dei ministri entrambi i provvedimenti, decreto e disegno di legge. Sempre che dal Quirinale - a cui non sono ancora stati trasmessi i testi definitivi - non vengano mossi rilievi importanti, tali da rendere necessario risedersi al tavolo. Per evitare di indispettire il Colle e di tornare all’incubo dello scorso anno, quando il muro contro muro tra la Lega e la Presidenza della Repubblica ritardò di oltre sei mesi l’approvazione di uno dei tanti decreti sicurezza.\nMeloni e Piantedosi vogliono mantenere il più omogenei possibili i due testi e sono state quindi chiuse le porte a nuove misure da inserire last minute, compresa quella della Lega di ottenere rimpatri più veloci per quei minori stranieri non accompagnati che dovessero commettere un reato in Italia. Proposta che i leghisti contano di poter comunque ripresentare più avanti, con un emendamento al disegno di legge, una volta che sarà iniziato il percorso parlamentare. E Salvini, infatti, continua a premere, invoca “più severità” e rilancia: “I minori non accompagnati che oggi sono ospiti a carico degli italiani se commettono un reato smettono di essere ospiti a carico degli italiani”. Stessa sorte potrebbe toccare alla proposta del ministro Valditara sui metal detector da usare all’ingresso delle scuole, in modo da intercettare chi porta con sé delle armi. Ci sarà tempo per discuterne in Parlamento.\nLa questione più urgente da risolvere per il governo riguarda invece le norme che finiranno nel secondo testo, il decreto, che ha un’applicazione più rapida e meno problematica e, di conseguenza, scatena gli appetiti dei partiti. Nelle prossime ore si svolgeranno infatti nuove riunioni tecniche per valutare il trasferimento dal disegno di legge al decreto di alcuni articoli che riguardano l’uso dei coltelli e la gestione dei migranti. In particolare, si vuole dare una risposta immediata a quella che per il centrodestra è una vera e propria “emergenza lame”, soprattutto tra i giovanissimi. La stretta prevede il divieto di porto di coltelli a scatto o a farfalla di più di 5cm e di qualunque altro tipo di coltello con una lama superiore agli 8cm, punito con la reclusione da 6 mesi a 3 anni. Specificare le misure è fondamentale - e trova il plauso di forze dell’ordine e magistrati - perché finora le armi bianche vivevano in una zona grigia tale da produrre effetti pericolosi: chi ad esempio veniva arrestato mentre girava sul treno con un machete, si trovava subito libero perché il giudice non poteva convalidare il fermo. Ora invece, oltre a introdurre la possibilità di arrestare in flagranza e di disporre misure cautelari anche nei confronti dei minori, si aggiungono anche pene accessorie come la sospensione della patente di guida, della licenza di porto d’armi, del passaporto e del permesso di soggiorno.\nOltre ai coltelli, la Lega punta a portare all’interno del decreto anche l’ampliamento del catalogo dei reati per i quali si può applicare l’ammonimento del Questore nei confronti di minorenni dai 12 ai 14 anni, inserendo le ipotesi di lesione personale, rissa, violenza privata e minaccia con strumenti atti a offendere.\nSi sta valutando, poi, la possibilità di far confluire nel testo del decreto alcuni degli articoli in materia di immigrazione. Si ragiona soprattutto su quelle norme che riguardano espulsioni, rimpatri e trattenimento dei migranti, tese a superare gli ostacoli rappresentati dalle sentenze dei giudici. Terreno particolarmente scivoloso, sia perché quelle sentenze poggiano sul diritto europeo, sia perché resta una forte perplessità sull’urgenza di approvare queste misure, tale da aver bisogno del “percorso accelerato” di un decreto. È soprattutto qui che si concentrano i timori di Meloni e dei suoi alleati sui possibili rilievi del Colle.\nNell’attesa, il centrodestra vuole dare un segnale di attenzione alle forze dell’ordine. Non c’è solo la norma per evitargli di essere iscritti automaticamente nel registro degli indagati se usano un’arma per difendersi, ma anche il rinnovo dei contratti in largo anticipo rispetto alla chiusura del triennio 2025-2027. “È importante aver già avviato la trattativa”, dice il ministro della Pubblica amministrazione Paolo Zangrillo, che punta a chiudere i negoziati entro la fine dell’anno.",
    "author": "Federico Capurso\nLa Stampa",
    "source": "La Stampa",
    "published_date": "2026-01-21"
  },
  "https://ristretti.org/giustizia-temeraria-sei-processi-su-dieci-tenuti-in-vita-dai-gip-fino-allassoluzione": {
    "title": "Giustizia temeraria: sei processi su dieci tenuti in vita dai gip, fino all’assoluzione",
    "link": "https://ristretti.org/giustizia-temeraria-sei-processi-su-dieci-tenuti-in-vita-dai-gip-fino-allassoluzione",
    "content": "di Giovanni M. Jacobazzi\nIl Dubbio, 21 gennaio 2026\nUna pioggia di processi “temerari” si abbatte ogni anno sulla giustizia italiana. Procedimenti “nati morti”, il cui esito assolutorio è spesso prevedibile fin dall’inizio, ma che comunque vengono avviati, celebrati e trascinati per anni. Lo ha scritto ieri in un post su X il deputato di Forza Italia Errico Costa, componente della Commissione giustizia di Montecitorio. La conseguenza di questa bulimia processuale senza fondamento è una “lunga sospensione della vita per centinaia di migliaia di persone palesemente innocenti, costrette a subire il peso di un processo che, anche quando si conclude con un proscioglimento, ha già prodotto danni irreversibili”.\nI numeri raccontano una realtà difficilmente contestabile. Negli ultimi due anni, 226.823 processi di primo grado si sono conclusi con un proscioglimento. Nel solo 2024, il 59,1 percento dei giudizi ordinari di primo grado si è chiuso con un’assoluzione; nel 2025 la percentuale resta altissima, oltre il 53 percento. Dati che indicano non semplici fisiologiche sconfitte dell’accusa, ma l’esistenza di una quota enorme di procedimenti che non avrebbero mai dovuto superare la fase delle indagini preliminari. Dietro queste cifre si nasconde un problema strutturale: l’assenza di un filtro effettivo. I giudici chiamati a valutare la fondatezza delle richieste delle procure - gip e gup - troppo spesso non riescono, o non vogliono, esercitare fino in fondo il loro ruolo di garanzia. “Il risultato è un appiattimento sistematico sulle tesi dell’accusa, talvolta favorito dallo strapotere mediatico delle procure e dalla difficoltà, anche culturale, di opporsi a indagini già ampiamente esposte all’opinione pubblica”, sottolinea Costa.\nIl processo “temerario” nasce generalmente in due modi. Il primo è quello dell’accanimento investigativo: l’accusa viene enfatizzata a tal punto che, anche di fronte all’evidenza della sua inconsistenza, la procura preferisce non fare marcia indietro. Ammettere l’errore significherebbe smentire mesi o anni di indagini, titoli di giornale, conferenze stampa. Così il processo diventa uno strumento dilatorio: si chiede il rinvio a giudizio pur sapendo che l’esito sarà l’assoluzione, con l’unico obiettivo di prendere tempo. E quando l’assoluzione arriva, se possibile viene impugnata, prolungando ulteriormente l’agonia giudiziaria.\nIl secondo meccanismo è più silenzioso, ma non meno grave: la scelta burocratica di “scaricare” sul tribunale la sorte dell’indagato. Invece di assumersi la responsabilità di archiviare, si rinvia la decisione al giudice del dibattimento. Da qui derivano udienze preliminari inutili, proroghe di indagini concesse quasi automaticamente, intercettazioni autorizzate senza un vaglio rigoroso, misure cautelari emesse con motivazioni stereotipate. Quando finalmente giunge l’assoluzione definitiva, il tempo ha già fatto il suo lavoro. L’indagine flop è un ricordo lontano.\nChi l’ha promossa spesso non è più al suo posto: qualcuno è stato promosso, qualcun altro trasferito, altri sono andati in pensione. Mediaticamente, l’assoluzione non fa notizia. I riflettori si sono spenti, le accuse - pur infondate - si sono sedimentate nell’opinione pubblica. E per chi ha subito il processo non esiste sentenza capace di restituire una reputazione, un lavoro, relazioni spezzate. È un dramma silenzioso che interroga la credibilità stessa del sistema: una giustizia che assolve troppo tardi non è una giustizia giusta.\nE, soprattutto, il fallimento del processo accusatorio, trasformato soprattutto nella fase delle indagini preliminari in un gigantesco “copia ed incolla” di quanto scrive la polizia giudiziaria. “Per un innocente, subire un processo che dura anni è già una pena. Una pena inflitta senza condanna, senza risarcimento, senza responsabilità. Eppure, ogni anno, centinaia di migliaia di cittadini finiscono in questo limbo giudiziario”, conclude quindi Costa.",
    "author": null,
    "source": "Il Dubbio",
    "published_date": "2026-01-21"
  },
  "https://ristretti.org/il-metodo-report-la-liberta-di-stampa-diventa-unarma": {
    "title": "Il metodo Report: la libertà di stampa diventa un’arma",
    "link": "https://ristretti.org/il-metodo-report-la-liberta-di-stampa-diventa-unarma",
    "content": "di Damiano Aliprandi\nIl Dubbio, 21 gennaio 2026\nL’articolo 21 scatta solo per loro. Se si osa decostruire il servizio pubblico con documenti e fatti, scatta l’inchiesta ritorsiva. La lettera pubblicata da Ginevra Cerrina Feroni, vicepresidente del Garante della Privacy, su Il Giornale dovrebbe farci riflettere. Non solo su quello che è successo a lei, ma su un metodo che ormai da anni si sta diffondendo nel giornalismo d’inchiesta condotto da Report in prima serata Rai. Un metodo che rischia di trasformare il servizio pubblico in uno strumento di ritorsione. Cerrina Feroni scrive: “Tali diritti fondamentali sono stati, in questa vicenda, calpestati come raramente è avvenuto in passato. Qui si è di fronte a una turbativa molto seria degli equilibri istituzionali: un soggetto sanzionato ha scatenato la sua straordinaria forza mediatica, usando un servizio pubblico, per colpire il soggetto sanzionatore che, come suo dovere, ha applicato la legge per un comportamento illecito”.\nSono parole pesanti. Pesanti perché descrivono qualcosa che chi ha cercato di decostruire le inchieste di Report conosce bene. C’è un paradosso che ormai è evidente a chiunque abbia occhi per vedere: la libertà di stampa sembra valere solo per loro. Se osi criticare un servizio di Report, se provi a mettere in discussione le loro ricostruzioni con documenti e fatti, se hai il coraggio di fare quello che dovrebbe fare ogni giornalista serio - verificare, controllare, chiedere conto - allora diventi automaticamente un bersaglio.\nPrendiamo il caso del Gambero Rosso. Stiamo parlando di uno dei punti di riferimento più importanti dell’enogastronomia italiana, una guida che da anni lavora con serietà e professionalità. Quando hanno osato criticare in maniera documentata e trasparente alcuni servizi di Report sul vino, cosa è successo? La redazione di Ranucci ha messo in piedi un’inchiesta contro di loro. Non una risposta nel merito, non un confronto tra giornalisti. No, la solita inchiesta, stesso stile: telecamere nascoste, testimoni anonimi e la solita messa in scena da thriller.\nMa cosa è accaduto? Dopo le critiche del Gambero Rosso ai servizi sul vino - in cui Report sosteneva che le grandi etichette toscane fossero sostanzialmente delle truffe - ecco che arriva una nuova puntata. Questa volta l’obiettivo è la guida stessa, i suoi metodi di valutazione, il suo modello di business. Coincidenze? Forse. Ma il messaggio è chiaro: chi critica Report deve aspettarsi una controinchiesta.\nLo sappiamo bene, avendo vissuto questo metodo. Il Dubbio, e in particolare il sottoscritto, ha avuto la colpa imperdonabile di decostruire in maniera trasparente e documentale le inchieste di Report sulla pista nera delle stragi. Abbiamo fatto quello che dovrebbe fare ogni giornalista: verificare le fonti, controllare i fatti, chiedere se quello che viene raccontato in prima serata corrisponde alla realtà dei fatti. Risultato? Sono stato tirato in mezzo dalla trasmissione con un servizio che il Comitato di Redazione del Dubbio ha definito “sibillino e privo di fondamento”, un pezzo che senza mai formulare accuse esplicite lasciava intendere chissà cosa.\nLa mia colpa? Essere stato chiamato dal generale Mario Mori, il quale era sotto intercettazione, per propormi di fare il consulente in commissione antimafia. Ho rifiutato ed espresso opinioni che sono tra l’altro pubbliche. Sarebbe interessante, un giorno, rendere pubblica l’intera telefonata e si scoprirà la voglia personale di approfondire, di far tirare fuori documenti nascosti, la verità dei fatti. E da giornalista non avrei accettato a prescindere, visto che il nostro compito è tirare fuori i fatti e non mantenere il segreto se si lavora dentro una commissione. Eppure, per la terza volta, Report ripropone quella telefonata. Mai visto che un giornale, o una trasmissione, riproponga per tre volte la stessa identica “non notizia”. La stessa cosa era successa qualche anno fa quando Report sposava il teorema della Trattativa Stato-Mafia. Chi provava a far notare che forse le cose erano più complesse, che c’erano elementi di dubbio, veniva guardato con sospetto. E anche lì, chi osava criticare rischiava di diventare oggetto di attenzione.\nQui c’è una differenza fondamentale con i tempi di Milena Gabanelli. Quando conduceva lei Report, non si è mai visto niente del genere. La Gabanelli faceva inchieste, anche durissime, ma non c’era questa logica della vendetta. Se qualcuno criticava un suo servizio, non partiva automaticamente un’inchiesta contro il critico. C’era un’idea di giornalismo diversa, forse più antica, sicuramente più nobile.\nOggi invece Report sembra avere assunto un potere che sta a metà tra il giudiziario e il poliziesco. Con la scusa della libertà di stampa - ma solo per loro, ovviamente - possono creare inchieste che hanno tutto il sapore della ritorsione. Poco importa se poi, il più delle volte, queste inchieste si rivelano bolle di sapone. Il danno è fatto. La persona o l’ente presi di mira sono stati esposti al pubblico ludibrio in prima serata su una rete pubblica. L’altro ieri, alla trasmissione Quarta Repubblica condotta da Nicola Porro su Mediaset, ha testimoniato Pietro Tatarella, vicenda raccontata su Il Dubbio, giovane consigliere comunale di Forza Italia, indagato, arrestato e poi assolto. E lui stesso, rivolgendosi a Ranucci e ai colleghi di Report, ha detto: “Mi avete dedicato un servizio intero su Report quando le indagini non erano nemmeno chiuse, senza pensare che fuori c’era una famiglia e un bambino che il giorno dopo doveva andare a scuola con il peso di un papà dipinto come corrotto e amico dei mafiosi. Non è giornalismo d’inchiesta, ma avanspettacolo”.\nMa ritornando alle ritorsioni, Cerrina Feroni lo dice in modo ancora più chiaro: “Siamo di fronte a una aggressione che è avvenuta in modo virulento, senza nessuna garanzia di contraddittorio e di difesa, come invece avviene in un’aula di Tribunale, aggiungendo manipolazione mediatica a manipolazione mediatica. Questo è un mondo parallelo a quello della giustizia, e di impatto terribilmente più forte, immediato, travolgente”. È esattamente questo il punto. Report non ha nulla a che fare con il giornalismo anglosassone. E la libertà di stampa? Quella vera, quella che dovrebbe essere uguale per tutti? Quella che dovrebbe permettere a un giornalista di criticare un collega quando ritiene che abbia sbagliato, di decostruire un’inchiesta quando i fatti raccontano un’altra storia? Quella libertà sembra non valere quando si tratta di Report.\nSiamo di fronte a quello che Cerrina Feroni definisce “un mondo barbaro, regressivo, in cui ciascuno di noi può diventare il destinatario di tali violenze a piacimento di chi ne ha l’incontrastato potere e si assume intoccabile”. Un mondo dove la verità non viene cercata attraverso il confronto tra fonti diverse, la verifica incrociata dei dati, il rispetto delle regole. Un mondo dove la verità è quella che decide chi ha in mano il microfono in prima serata. Quello che sta accadendo con il “metodo Report” è che il confine tra giornalismo d’inchiesta e giornalismo manganellatore si sta facendo sempre più sottile. E forse è già stato superato.",
    "author": "Damiano Aliprandi\nIl Dubbio",
    "source": "Il Dubbio",
    "published_date": "2026-01-21"
  },
  "https://ristretti.org/rapina-sul-mezzo-pubblico-la-lieve-entita-non-bilancia-mai-laggravante": {
    "title": "Rapina sul mezzo pubblico, la “lieve entità” non bilancia mai l’aggravante",
    "link": "https://ristretti.org/rapina-sul-mezzo-pubblico-la-lieve-entita-non-bilancia-mai-laggravante",
    "content": "di Francesco Machina Grifeo\nIl Sole 24 Ore, 21 gennaio 2026\nLo ha stabilito la Consulta con la sentenza n. 3/2026 dichiarando non fondate le questioni di legittimità costituzionale dell’art. 628, quinto comma, del Cp. Con la sentenza numero 3, depositata ieri, la Corte costituzionale ha ritenuto non fondate le questioni di legittimità costituzionale riguardanti il divieto per il giudice di neutralizzare, mediante la circostanza attenuante della lieve entità del fatto, gli effetti relativi alla pena dell’aggravante, consistente nell’essersi consumata la rapina all’interno di un mezzo di trasporto pubblico.\nLa Corte ha infatti affermato che la cosiddetta “blindatura totale” di una aggravante, sia, di per sé, compatibile con i principi costituzionali di volta in volta evocati in quanto il giudice può comunque applicare la diminuzione di pena connessa al riconoscimento delle attenuanti, sia pure sulla pena già aumentata per effetto dell’aggravante stessa. Si è infatti osservato che “deroghe al generale principio del bilanciamento fra circostanze sono possibili e rientrano nell’ambito delle scelte del legislatore” quando ricorrono particolari esigenze di protezione di beni costituzionalmente tutelati quale, ad esempio, il diritto fondamentale e personalissimo alla vita e all’integrità fisica.\nA tal proposito, lo scopo perseguito con la norma censurata è quello di assicurare a talune ipotesi di rapina aggravata (come nel giudizio a quo quella avvenuta a bordo di un treno) - ritenute dal legislatore produttive di particolare allarme sociale - una pena più severa di quella cui potrebbe condurre l’applicazione dell’ordinario meccanismo di bilanciamento tra circostanze del reato previsto dall’articolo 69 del codice penale. Ha evidenziato la Corte che una rapina compiuta a bordo di un mezzo di trasporto pubblico è un reato che contribuisce al disfacimento del tessuto sociale e alla diffusione di un sentimento di insicurezza collettiva e che il trovarsi a bordo di un mezzo pubblico finisce con il limitare la possibilità di reazione della vittima che non può sottrarsi alla minaccia o alla violenza del rapinatore.\nLa Corte costituzionale ha ritenuto che l’aggravante in questione contribuisca a tutelare non solo il patrimonio della vittima ma anche beni della persona costituzionalmente rilevanti quali la libertà e l’integrità fisica e morale della persona e la libertà di movimento e di circolazione e, pertanto, il meccanismo stabilito dal legislatore non è irragionevole.",
    "author": "Francesco Machina Grifeo\nIl Sole",
    "source": "Ristretti Orizzonti",
    "published_date": "2026-01-21"
  },
  "https://ristretti.org/espressioni-sconvenienti-negli-scritti-difensivi-avvocato-condannato-al-risarcimento": {
    "title": "Espressioni sconvenienti negli scritti difensivi, avvocato condannato al risarcimento",
    "link": "https://ristretti.org/espressioni-sconvenienti-negli-scritti-difensivi-avvocato-condannato-al-risarcimento",
    "content": "di Francesco Machina Grifeo\nIl Sole 24 Ore, 21 gennaio 2026\nLo ha deciso la Cassazione con l’ordinanza n. 1184 depositata ieri confermando la condanna di un legale a pagare 5mila euro. La continenza espressiva è un requisito necessario degli scritti difensivi. Per l’avvocato che utilizza nei confronti della controparte espressioni offensive, del tutto ingiustificate e prive di nesso con le esigenze difensive, oltre alla cancellazione scatta anche la condanna al risarcimento del danno. La Corte di cassazione, ordinanza n. 1184 depositata oggi, ha così respinto il ricorso di un legale condannato a versare 5mila euro a un Fallimento per espressioni ritenute “sconvenienti”.\nIl legale aveva chiesto di essere ammesso alla procedura fallimentare per quasi 170mila euro per compensi professionali non pagati. Il tribunale invece aveva ammesso l’avvocato per soli 40mila euro e punito (ex articolo 89 del Cpc) l’utilizzo di parole offensive “ed avulse da qualsivoglia esigenza difensiva”, con la condanna a risarcire i Curatori. Proposto ricorso, per quanto riguarda gli emolumenti richiesti, la Prima sezione civile ha affermato che le censure miravano a una inammissibile rivalutazione del merito. Mentre non vi era stata alcuna omissione da parte del Tribunale che aveva puntualmente motivato sulla quantificazione dei compensi, l’assenza di prove documentali riguardo ad asseriti incarichi stragiudiziali, e l’inopponibilità di altri documenti presentati.\nSotto il secondo profilo, il ricorrente lamenta che la condanna risarcitoria sarebbe “illegittima” in quanto scaturita da espressioni che “pur sconvenienti, non esulavano e non potevano certamente ritenersi esulanti dalle sue esigenze difensive”. Per la Suprema corte però in tal modo “ancora una volta” viene denunciato un “presunto cattivo esercizio, da parte del giudice del merito, del proprio potere di valutazione del compendio istruttorio in ordine alla ricorrenza dei presupposti di cui all’art. 89, comma 2°, c.p.c. per disporre la sua condanna al risarcimento del danno in favore dei curatori del fallimento”. Si tratta, conclude la Corte, di apprezzamenti di merito che non possono essere sindacati in sede di legittimità, tanto meno come violazione e falsa applicazione di legge.",
    "author": "Francesco Machina Grifeo\nIl Sole",
    "source": "Ristretti Orizzonti",
    "published_date": "2026-01-21"
  },
  "https://ristretti.org/lombardia-carcere-e-stato-gettato-un-seme": {
    "title": "Lombardia. Carcere: è stato gettato un seme",
    "link": "https://ristretti.org/lombardia-carcere-e-stato-gettato-un-seme",
    "content": "dei Cappellani delle carceri lombarde\nchiesadimilano.it, 21 gennaio 2026\nÈ terminato l’Anno Santo della Speranza. Ultima celebrazione ufficiale, il 14 dicembre, è stata quella del Giubileo dei detenuti. Erano presenti a Roma migliaia di persone, provenienti da diverse parti del mondo, legate alla realtà del carcere: qualche detenuto (per forza maggiore pochi), parenti, appartenenti all’amministrazione carceraria e alla polizia penitenziaria, cappellani e volontari. Un anno che, nei limiti del possibile, ha visto diverse iniziative. Un anno di grazia accompagnati dalla speranza che i cristiani, insieme a ogni uomo e donna, si impegnino per costruire un mondo migliore e superare le divisioni attraverso il dialogo e il rispetto di tutti.\nCosa rimarrà di questo Giubileo, in che misura ha cambiato qualcosa nella vita di ciascuno di noi e delle nostre comunità, lasciamo che sia il tempo a dirlo. Per molti detenuti, che avevano una aspettativa ben precisa, è stata una delusione. Aver associato il Giubileo a un gesto di clemenza, sicuri che la parola del Papa avesse il potere di convincere i governanti, accorgendosi però che ogni strada era irrimediabilmente chiusa, li ha esposti all’amarezza e allo sconforto. Motivi per sperare ne avevano, in tanti hanno chiesto una qualche forma di clemenza, anche un piccolo segno ma che esprimesse un po’ di attenzione e di misericordia verso di loro.\nPapa Francesco, lo abbiamo già ricordato, nel documento di indizione dell’Anno Santo lo chiese con forza e chiarezza. Appello ripreso dai vescovi lombardi nello scorso mese di dicembre: “Continuiamo a chiedere un gesto di clemenza da parte dello Stato, per sfoltire le carceri dall’eccessivo numero di persone detenute e permettere di ripartire con nuova attenzione al trattamento e alla qualità delle condizioni umane”. Le parole di Papa Francesco erano rivolte ai governanti di tutto il mondo: in Italia non sono state ascoltate. Non saprei dire se in altre Nazioni del mondo lo sono state e in che misura. Da noi in molti pensano che la clemenza sia un fallimento, provvedimento che esprime la resa dello Stato, l’incapacità di garantire la giustizia, uno Stato che deve invece salvaguardare a tutti i costi la sicurezza del cittadino, la certezza della pena, la determinazione nel punire chi ha sbagliato. Tutte cose giuste, ci mancherebbe.\nCi si può chiedere però quale sia il modo migliore per garantire tutto questo, se non ci siano altre strade migliori per raggiungerlo, nel rispetto e nella promozione della dignità di ogni uomo, anche di chi ha sbagliato. Il vescovo di Milano, Mario Delpini, così scrisse nel messaggio ai partecipanti al Convegno sui temi della giustizia che si tenne a Bergamo nel mese di ottobre dello scorso anno: “A me sembra che il sistema carcerario sia un contenitore di un enorme dolore, di una straziante situazione, di un contesto di violenza, di storie insopportabili… Mi sembra che l’esortazione a procedere a ritocchi del regolamento carcerario, alla costruzione di nuove strutture carcerarie sia un modo di eludere il problema”. Non so se sia l’incapacità a immaginare nuovi percorsi, o una questione di mancanza di coraggio, paura di perdere buona parte dell’elettorato, oppure semplicemente si ritiene che tutto sommato il modello attuale, nonostante i fallimenti, sia quello giusto.\nContenitore di un enorme dolore - La semplice privazione della libertà è sofferenza, vuol dire togliere una delle alte e irrinunciabili aspettative dell’uomo. Ma le carceri non sono solo il luogo dove chi ha sbagliato viene privato della libertà, arrestato e chiuso in una cella. Ha meritato quel modo di espiare la pena, non l’ha meritato: difficile dirlo. Non sarà solo lui a soffrire però: moglie, figli, parenti coinvolti nel dolore, nel senso di vergogna, dovranno sperimentare la solitudine, la fatica di procurarsi il necessario per vivere. Pagano anche loro un prezzo molto alto eppure non hanno sbagliato. Il carcere aggiunge tante altre sofferenze che non dovrebbero esserci: se abbiamo 17.500 detenuti in più, con Istituti che hanno più del doppio di presenze rispetto ai posti disponibili, la qualità della vita peggiora.\nIl sovraffollamento e le conseguenti condizioni degradanti in cui sono sottoposti i detenuti ha portato l’Italia a una condanna da parte della Corte europea dei diritti umani, con la sentenza Torreggiani, nel 2013 (divieto di tortura e di trattamento inumano o degradante). Gli spazi non sono sufficienti, essere troppi in cella genera tensione e litigi, diventa ancora più difficile partecipare alle varie iniziative che il carcere propone; gli educatori che hanno un ruolo fondamentale ma che sono pochi, si ritrovano un carico di lavoro sempre più pesante. La piaga dei suicidi, 91 nel 2024 e 80 lo scorso anno. Sentiamo spesso dire che le carceri sono ormai diventate una “discarica dell’umanità”, per l’alto numero di persone fragili rinchiuse: dipendenti da droga, alcol e gioco d’azzardo, malati psichiatrici, persone colpite da gravi disagi che hanno favorito l’esecuzione dei reati. Non è bella l’espressione discarica dell’umanità: mi sembra di mancare di rispetto a questi fratelli, un’ulteriore violenza compiuta su di loro. Rimane però il fatto che queste persone dovrebbero ricevere ben altro dalla società e che il carcere non è il luogo dove dovrebbero stare.\nNel discorso alla città, in occasione della festa di Sant’Ambrogio, l’arcivescovo di Milano pronunciò queste parole: “Le condizioni di squallore, di degrado e di violenza non facilitano il riconoscimento del male compiuto. Piuttosto suscitano rabbia, risentimento, umiliazioni. Si può prevedere che persone così maltrattate in carcere saranno persone più pericolose fuori dal carcere: hanno imparato a odiare le istituzioni piuttosto che ad assumere la responsabilità di essere cittadini onesti”. Se proprio il carcere è oggi il luogo principale per scontare la pena, ma potrebbe non esserlo, che sia almeno un luogo dignitoso, dove non ci sia trattamento inumano e degradante, dove sono troppe le privazioni e le sofferenze che, con un pizzico di buona volontà, potrebbero essere risparmiate.\nNonostante questa difficile situazione delle carceri l’anno appena trascorso, l’Anno Santo, ha saputo risvegliare le coscienze e offrire un po’ di speranza a chi è rinchiuso. È come aver gettato un seme, piccolo e all’apparenza insignificante, ma se coltivato con pazienza e tenacia può portare frutti buoni. I detenuti si sono sentiti meno soli. Dopo una situazione di troppo silenzio, ora si parla, si scrive sui giornali, non mancano servizi televisivi, il mondo del carcere non è del tutto dimenticato, si fa strada una conoscenza sempre più diffusa, anche se è vero che occorra compiere ancora tanta strada. Si è rafforzato il rapporto tra la società civile e il mondo del carcere, la consapevolezza che non sia un corpo estraneo, che la situazione delle carceri rifletta il grado di civiltà di una nazione, e che pensare di lasciare sostanzialmente le cose come stanno, con aggiustamenti di poco conto, voglia dire rimanere ancorati a un passato senza un indispensabile sguardo al futuro e senza idee capaci di un vero cambiamento positivo.\nI vescovi lombardi hanno espresso la disponibilità a nome delle comunità cristiane a fare la loro parte per cammini di rinascita e per offrire nuove opportunità di vita: “Ci impegniamo attraverso i nostri canali e le nostre comunità a diffondere una cultura della legalità, dove ognuno sia chiamato a prendersi le proprie responsabilità e a intraprendere percorsi di riparazione per i propri sbagli e dove il carcere sia soltanto il punto di arrivo estremo di politiche di educazione e di prevenzione”.\nInfine ricordiamo la ricchezza di contenuti dell’omelia di papa Leone in occasione del Giubileo delle carceri. Scegliamo solo un passaggio che esprime bene però la speranza capace di sostenere chi è nella prova, l’auspicio per un cambio culturale, per un modo di pensare, anche dei cristiani, più umano, compassionevole, privo di pregiudizi e condanne, un modo evangelico di accostarci al fratello detenuto: “Sono molti, infatti, a non comprendere ancora che da ogni caduta ci si deve poter rialzare, che nessun essere umano coincide con ciò che ha fatto e che la giustizia è sempre un processo di riparazione e di riconciliazione.\nQuando però si custodiscono, pur in condizioni difficili, la bellezza dei sentimenti, la sensibilità, l’attenzione ai bisogni degli altri, il rispetto, la capacità di misericordia e di perdono, allora dal terreno duro della sofferenza e del peccato sbocciano fiori meravigliosi e anche tra le mura delle prigioni maturano gesti, progetti e incontri unici nella loro umanità”. L’anno santo non ha visto la concessione di gesti clemenza, ma tanti altri semi di speranza, di giustizia e di conoscenza sono stati gettati: ora vanno coltivati da parte di tutti, anche dei detenuti, affinché possa sbocciare e realizzarsi nella concretezza un modo nuovo, umano e compassionevole, sempre nel rispetto della giustizia, di pensare a un modello di sistema penitenziario.",
    "author": null,
    "source": "chiesadimilano.it",
    "published_date": "2026-01-21"
  },
  "https://ristretti.org/milano-nel-carcere-di-bollate-confimprese-cerca-nuove-risorse-umane": {
    "title": "Milano. Nel carcere di Bollate Confimprese cerca nuove risorse umane",
    "link": "https://ristretti.org/milano-nel-carcere-di-bollate-confimprese-cerca-nuove-risorse-umane",
    "content": "di Enrico Netti\nIl Sole 24 Ore, 21 gennaio 2026\nUna decina di associati ha visitato l’Istituto per valutare la formazione e assunzione di detenuti. a richiesta più ricorrente è “avere una seconda opportunità”. Per riprendere una vita sui binari di una voglia di normalità, mettendo in campo semplicemente la volontà, la voglia di lavorare. Questa è la frase che alcuni detenuti hanno ripetuto a una dozzina di imprenditori e manager di aziende associate a Confimprese, nel commercio mancano circa 10mila addetti, durante un incontro organizzato per iniziare ad approfondire le opportunità che queste persone possono offrire. Per le aziende un serbatoio di lavoratori anche per un passo avanti nella sostenibilità sociale, per i detenuti una opportunità di reinserimento del valore inestimabile. Perché una volta scontata la pena si è già nel mondo del lavoro.\nIl carcere di Bollate ospita 1.648 detenuti di cui circa 200 donne, mentre gli ergastolani sono 83 con 58 ultrasettantenni. Una popolazione quanto mai eterogenea e multirazziale con un’età media di circa 40 anni e molti giovanissimi under 25. Sono 208 i detenuti ammessi all’articolo 21 che nell’ordinamento penitenziario permette di uscire dal carcere per lavorare, studiare o fare volontariato. Un importante punto di partenza. Altri 46 usufruiscono del regime di semilibertà. Molti altri, 175 per la precisione, sono impiegati all’interno dell’istituto in altre attività organizzate da una decina tra cooperative e società. Le attività? Si spazia dalla piccola carpenteria metallica alla vetreria industriale, al publishing a un laboratorio di sartoria ma c’è chi lavora nel ristorazione “In galera” e non manca l’hi-tech grazie alla presenza di un laboratorio che fa parte del Cisco Networking Academy.\nPer questi lavoratori è normale avere un contratto a tempo determinato o indeterminato sia che lavorino all’interno che all’esterno e a tutti i detenuti viene offerta la possibilità di studiare in sezioni di scuola media, superiore oltre ai corsi universitari con il supporto di una equipe di educatori che sviluppa percorsi di istruzione, formazione e reinserimento. Un percorso che poi trova il suo naturale sbocco nel lavoro con l’articolo 21. “Il valore di dare la possibilità - dice Maila Conti, ex vigilessa -. Ho sempre lavorato, la mia vita era fondata sul lavoro, poi è arrivata la tragedia. La cosa che qui mi ha distrutto era non avere un lavoro. Noi abbiamo bisogno di fare, di aziende che ci danno fiducia, il lavoro dà dignità”. Maila Conti lavora all’interno per una cooperativa ed è iscritta all’università. “Uscirò dottoressa e avrò nuove competenze lavorative. Siamo persone che vi daranno tanto. Noi abbiamo bisogno di voi” dice rivolta alla platea con i soci Confimprese.\nElena invece dice di non avere mai lavorato e di venire da una famiglia criminale. La sua via di fuga è il teatro, la recitazione. “Sono uscita in affidamento per recitare. Non perdiamo la voglia e la speranza che ci sia una seconda chance - rimarca -. In carcere è fatto di persone ed è sulle persone che si deve puntare”. Recitazione ma anche tanto studio per Elena con una laurea in giurisprudenza, poi un master seguito dall’iscrizione ad Economia e Commercio “da privatista, studio con i tutor”.\nAlessio, oggi giovane trentenne appena scarcerato, è il testimone di come questo lavoro di squadra, unito alla capacità e volontà, può portare al successo. “Oggi (ieri per chi legge ndr) sono entrato come visitatore e non come ospite - dice -. Ci ho pensato per tutto il viaggio”. Ha varcato la soglia della “casa” dodici anni fa dopo avere commesso “un reato molto grave a 18 anni e dopo avere toccato il fondo ho impiegato anni a costruire il mio futuro, investito per darmi un futuro”. Nel periodo di detenzione ha letto libri, studiato Economia e Commercio, lavorato per meritarsi, conquistare l’articolo 21 prima a tempo determinato poi l’indeterminato. Una volta sul posto di lavoro “ho voluto portare valore aggiunto e dare il 100% del mio valore”. C’è sempre un ma. “Il titolare dell’azienda ha pensato “abbiamo fatto un passo più lungo della gamba” quando è arrivato il momento di presentarmi ai nuovi colleghi. In una riunione sono partito dalla fine facendo vedere su Google quello che poi avrebbero fatto tutti dopo. “Questo è Alessio”. Così ho rotto le barriere e i miei colleghi sono diventati come una seconda famiglia”. Alessio ha scontato la pena e oggi è un consulente nel settore HR. Un successo frutto del lavoro di squadra che coinvolge Giorgio Leggieri, direttore del carcere di Milano Bollate, Roberto Bezzi, responsabile della formazione, i suoi collaboratori oltre ai volontari e il personale della polizia penitenziaria.\nIl percorso di chi usufruisce dell’articolo 21 non è facile perché scandito da obblighi perché nel caso di un errore o un imprevisto legato, per esempio, quello che può essere un banale ritardo dei mezzi pubblici può portare nei casi più gravi alla perdita dei benefici. “Chi assume un detenuto ha un tasso di assenteismo molto basso mentre tra gli altri colleghi c’è chi si lamenta che i nostri lavorano troppo - segnala Roberto Bezzi -. Offrendogli un lavoro si contribuisce ad abbassare il livello di pericolo sociale”.\nIl direttore Leggieri ricorda che una serie di aziende esplorano e vagliano le opportunità dell’articolo 21 ma “poche sono del mondo del retail”. Le proposte che possono arrivare dalle aziende associate a Confimprese comprendono sempre una parte legata al training e la formazione a cui segue l’impegno sul campo. La catena di negozi di ottica Nau!, per esempio, ha già una certa esperienza nel reinserimento dei detenuti “avendo alle spalle un progetto che ha coinvolto due persone” segnala Monica Salvestrin, cofondatrice dell’azienda. L’insegna ha una scuola di ottica che un domani potrà formare altri optometristi. Anche Enel, in questo caso la direzione della Lombardia, ha già avviato un piccolo test con una cooperativa e il giudizio è di una esperienza positiva. Un paio di opportunità potrebbero arrivare da La casa de la Carcacas, catena che vende cover personalizzate per i cellulari. Roberto Bonati, presidente di Celio Italia (abbigliamento) ha già fatto un inserimento a Torino con una persona de Le Vallette e segnala: “è stata una esperienza positiva ma la gestione dei tempi può essere un problema”. Una situazione risolvibile perché l’amministrazione e la magistratura considerano i turni di lavoro, il percorso e il tempo necessario per raggiungere con i mezzi pubblico il luogo di lavoro e in rientro. La Piadineria vuole bissare l’esperienza “con due lavoratori di cui uno ancora in organico” segnala Viola Di Claudio, Hr director dell’insegna. Stessa situazione per L’Erbolario che nel recente passato ha iniziato a collaborare con la casa circondariale di Lodi. “Ora stiamo esplorando altre possibilità di collaborazione” dice Giulia Bergamaschi, seconda generazione dell’azienda di famiglia.",
    "author": "Enrico Netti\nIl Sole",
    "source": "Ristretti Orizzonti",
    "published_date": "2026-01-21"
  },
  "https://ristretti.org/milano-il-direttore-di-bollate-unoccupazione-oltre-le-sbarre-per-molti-e-gia-unabitudine": {
    "title": "Milano. Il direttore di Bollate: “Un’occupazione oltre le sbarre? Per molti è già un’abitudine”",
    "link": "https://ristretti.org/milano-il-direttore-di-bollate-unoccupazione-oltre-le-sbarre-per-molti-e-gia-unabitudine",
    "content": "di Roberta Rampini\nIl Giorno, 21 gennaio 2026\n“Vedere il carcere non come fardello ma come una potenzialità”. È il messaggio lanciato da Giorgio Leggieri, direttore del carcere di Bollate, durante l’incontro tra detenuti e i rappresentanti delle dieci aziende di Confimprese che ieri hanno visitato la struttura. “C’è un settore di imprese che non è ancora stato esplorato, quello del retail. Questo incontro vuole contribuire a fare in modo che pur con tutte le difficoltà, ci possano essere momenti di riscatto. È un vantaggio anche per il sistema impresa”. Dentro e fuori dalle mura del carcere per la casa di reclusione di Bollate il lavoro è un’abitudine quotidiana per molti.\nAi 208 detenuti che escono per lavorare con l’articolo 21 e ai 46 da semiliberi, se ne aggiungono altri che lavorano nell’area industriale del carcere. È Roberto Bezzi, responsabile dei percorsi di inserimento lavorativo, a presentare i numeri: sono attive 7 cooperative, 2 Srl e una Spa nelle quali lavorano 175 detenuti assunti dalle aziende che hanno scelto di portare una parte del lavoro nell’area industriale del carcere oppure dalle imprese sociali, come “Bee 4 altre menti”, “Abc La sapienza in tavola” o “Alice”, che gestisce il laboratorio di sartoria e ultimamente è in forte espansione grazie a collaborazioni con importanti brand della moda.\nAltri 350 detenuti sono impegnati a turno alle dipendenze dell’amministrazione carceraria. Numeri alla mano, l’esperienza del carcere di Bollate conferma che il lavoro resta lo strumento più prezioso per il reinserimento sociale e la recidiva si abbassa: complessivamente a Bollate il 17% contro il 70% della media italiana. Si arriva a meno del 5% poi per chi ha un’occupazione all’esterno. Lavoro, ma non solo, “all’interno del carcere abbiamo anche molti detenuti che seguono percorsi di formazione, 150 sono iscritti a corsi di alfabetizzazione, corsi di inglese e informatica, 47 alla sezione carceraria dell’Itc Primo Levi di Bollate e 68 alla sezione carceraria all’istituto alberghiero Frisi di Milano Infine 110 iscritti all’università grazie a Convenzioni che abbiamo con le università di Milano”, conclude Bezzi.",
    "author": "Roberta Rampini\nIl Giorno",
    "source": "Il Giorno",
    "published_date": "2026-01-21"
  },
  "https://ristretti.org/rovigo-carcere-lallarme-della-deputata-dem-manca-un-terzo-delle-guardie": {
    "title": "Rovigo. Carcere, l’allarme della deputata dem “Manca un terzo delle guardie”",
    "link": "https://ristretti.org/rovigo-carcere-lallarme-della-deputata-dem-manca-un-terzo-delle-guardie",
    "content": "Corriere del Veneto, 21 gennaio 2026\nIn carcere a Rovigo mancano 60 agenti rispetto alla dotazione prevista di 175, un terzo. La denuncia dalla deputata del Pd Nadia Romeo che, di recente, ha visitato il penitenziario (dove di recente un detenuto ha fatto scoppiare un incendio che ha provocato diversi danni, costringendo a un’evacuazione poi rientrata) accompagnata dal direttore dell’istituto Mattia Arba. Intanto subbuglio anche sul nuovo carcere minorile, che dovrebbe aprire a marzo nell’ex Casa circondariale di via Verdi. I 36 agenti impiegati al Minorile di Treviso, che sta chiudendo, hanno vinto il ricorso al Tribunale amministrativo regionale (Tar) ot- tenendo la sospensione del provvedimento del direttore generale del ministero della Giustizia che li assegnava o al nuovo istituto di Rovigo o al Centro di prima accoglienza di Mestre. Le contestazioni degli agenti riguardavano la mancata considerazione di opportunità lavorative diverse, ad esempio in istituti penali non minorili. Intanto la deputata Romeo evidenzia come sia “automatico immaginare le conseguenze che questa pesante carenza di organico può avere, in termini di stress e disagio lavorativo”. La deputata dem poi sottolinea come “la garanzia degli standard previsti di personale è condizione necessaria per realizzare e completare i progetti di formazione e reinserimento sociale voluti dal direttore della struttura di Rovigo. Qui è attiva una sezione dove i detenuti lavorano realizzando cerotti medicali e si spera di far partire a breve una panetteria”.",
    "author": null,
    "source": "Ristretti Orizzonti",
    "published_date": "2026-01-21"
  },
  "https://ristretti.org/mantova-giustizia-di-comunita-lavori-in-parrocchia-al-posto-del-carcere": {
    "title": "Mantova. Giustizia di comunità: lavori in parrocchia al posto del carcere",
    "link": "https://ristretti.org/mantova-giustizia-di-comunita-lavori-in-parrocchia-al-posto-del-carcere",
    "content": "La Voce di Mantova, 21 gennaio 2026\nGiustizia di comunità: da Tribunale, Ufficio di esecuzione penale esterna (Uepe) e Diocesi nuove convenzioni per l’inclusione sociale delle persone sottoposte a provvedimenti dell’autorità giudiziaria, con relativo ampliamento della rete dei percorsi alternativi al carcere e dei lavori di pubblica utilità - messa alla prova. La presentazione dell’accordo, siglato tra agosto e settembre scorsi, si è tenuta ieri nella sede Uepe di Mantova. Ad oggi gli accordi firmati nell’ambito della giustizia di comunità tra enti pubblici, associazioni, terzo settore e realtà ecclesiali sono complessivamente 333. Un approccio in piena armonia con l’ideale rieducativo della Costituzione contenuto nell’articolo 27.\nIl senso profondo della giustizia di comunità è infatti promuovere il reinserimento sociale delle persone che hanno commesso reati di lieve entità le cui pene detentive e pecuniarie possono essere trasformate in servizi per la comunità, promuovendo così il loro reinserimento attraverso il coinvolgimento attivo della società civile e la ricostruzione dei legami sociali. “L’incremento dell’efficacia di un sistema penale - ha affermato il vescovo Marco Busca - non è legato all’inasprimento delle pene ma piuttosto alla capacità di costruire un’alternativa. I percorsi di giustizia di comunità sono una preziosa occasione per le nostre parrocchie per promuovere un cambiamento culturale riguardo la giustizia e l’esecuzione della pena”. La convenzione con la Diocesi consentirà quindi ora a 50 persone, che hanno commesso reati di lieve entità, di svolgere attività non retribuite nelle parrocchie della provincia: manutenzione, pulizia, giardinaggio, riordino di strutture e supporto ai volontari nelle attività solidali.",
    "author": null,
    "source": "Ristretti Orizzonti",
    "published_date": "2026-01-21"
  },
  "https://ristretti.org/trapani-la-liberta-e-un-libro-un-laboratorio-per-raccontare-vite-recluse": {
    "title": "Trapani. “La libertà è un libro”, un laboratorio per raccontare vite (recluse)",
    "link": "https://ristretti.org/trapani-la-liberta-e-un-libro-un-laboratorio-per-raccontare-vite-recluse",
    "content": "di Jana Cardinale\nbalarm.it, 21 gennaio 2026\nEntrare in carcere da volontari è come attraversare una soglia invisibile: fuori il mondo corre, dentro il tempo si siede e ti guarda negli occhi. Dove i corridoi sanno di attesa, di parole che spesso cercano una seconda possibilità, i detenuti non sono numeri, cartelle ed errori, ma storie che camminano piano, con le spalle un po’ curve e lo sguardo che chiede ascolto più che giudizio. E il volontariato non è eroismo, ma presenza. È leggere una poesia ad alta voce, insegnare a scrivere una lettera, scoprire che la libertà non è solo una porta che si apre, ma una parola gentile che arriva quando meno te lo aspetti. Per imparare che nessuno è solo il peggio che ha fatto, ma che c’è sempre un resto di luce, anche se è nascosto sotto strati di rabbia, paura e silenzi. Alla Casa Circondariale di Trapani Ornella Fulco, che nella vita è giornalista, e Fabrizia Sala, psicologa e psicoterapeuta, hanno ripreso da poco per l’ennesimo anno il loro progetto di lettura che svolgono in un laboratorio chiamato “La libertà è un libro”.\n“Tra quelle mura dove il tempo è sospeso, la lettura e la scrittura diventano strumenti potenti: aprono finestre su mondi possibili, permettono di raccontare e raccontarsi, di immaginare futuri diversi. Ogni parola scritta è un atto di libertà, ogni storia letta è un viaggio oltre le sbarre”. Con queste parole Ornella sintetizza il senso del loro lavoro di pace portato avanti da circa 15 anni, nel corso dei quali le persone detenute le hanno insegnato qualcosa di prezioso: che la cultura non è un privilegio, ma un diritto; che dietro ogni errore c’è sempre una persona intera, complessa, capace di cambiamento; che la dignità non si perde mai davvero se qualcuno è disposto a riconoscerla e difenderla.\n“La libertà è un libro - aggiunge - non è solo il nome del nostro laboratorio. È una promessa, una piccola ma concreta possibilità di riscatto attraverso le parole. Perché se è vero che le sbarre limitano i corpi, nessun muro potrà mai imprigionare l’immaginazione e il pensiero”. E un ringraziamento lo rivolgono al direttore incaricato, Renato Persico, e alla responsabile dell’Area educativa Lilli Castiglione, la cui collaborazione è fondamentale per il prosieguo del progetto.\nTante le esperienze vissute in questa struttura che contiene dolore e che spesso è l’emblema di quello inflitto ad innocenti che non si sono potuti difendere. Un ricordo particolare, per Ornella e Fabrizia, è legato a tal proposito alla visita dentro al carcere di Maria Gambina Via nel 2018, ossia la mamma di Nino Via - giovane trapanese ucciso nel 2007, all’età di 22 anni mentre difendeva un collega da alcuni rapinatori e il cui gesto gli è valso la medaglia d’oro al Valor Civile, e il ricordo annuale nella sua città - che accettò di incontrare un gruppo di detenuti nel corso di uno di questi momenti, rivelatosi particolarmente intenso, di commozione e comprensione reciproca.\nI detenuti, che avevano ricevuto poco tempo prima delle bibbie dal Vescovo di Trapani, ne vollero consegnare una con dedica alla signora Maria, che da tanti anni porta nel cuore una pena insanabile. Lei raccontò loro la storia del figlio, e i detenuti l’hanno ascoltata toccando con mano la sofferenza di chi ha perso tutto, e mostrandosi “nudi” per la condizione di chi vive il carcere, pur “meritandolo”.\nNel laboratorio di lettura di quest’anno i partecipanti sono dodici, la cui età varia dai 20 ai 60 anni, sia italiani che stranieri. Diversi di loro hanno fatto volontariato nella loro vita. “Uno di loro ha voluto motivare questa scelta - dice Ornella - raccontando che quando lui ha avuto bisogno non ha trovato nessuno, e pertanto, per non commettere lo stesso errore, si è messo a disposizione degli altri”. “Noi non vogliamo solo raccontare quello che non va, e in carcere di problemi ce ne sono tanti a partire dagli spazi - dice Fabrizia Sala - ma dare voce a una visione diversa del mondo e della società alla quale crediamo, una visione sana della democrazia, per la salvaguardia dei diritti umani. In carcere un testo diventa un veicolo di riflessione terzo, e nel tempo che abbiamo a disposizione vogliamo che emerga il senso di umanità che deve sempre prevalere. Sono appuntamenti di due ore, dalle 15.00 alle 17.00, in cui proponiamo delle letture che vanno dai romanzi ai racconti, ai brani di saggistica, alla poesia e alla filosofia; materiale che portiamo dall’esterno e che scegliamo puntando molto sui sentimenti e sui valori. Chiunque voglia aderire è ben accolto”.\nLa “selezione” ufficiale dei partecipanti è stata svolta dall’Area educativa tramite un avviso aperto agli interessati, anche in base alla predisposizione e alla preferenza delle materie letterarie e dei temi trattati. L’obiettivo è il passaggio delle emozioni, e di esempi in tal senso ce ne sono diversi. “Ricordo - dice Fabrizia Sala - quando in prossimità del Natale parlavamo di realizzare un presepe ma non avevamo mezzi per farlo, e allora un detenuto che doveva interpretare un ruolo ci disse, stupendoci, che lui voleva rappresentare il cielo stellato”. Sia Ornella che Fabrizia hanno una missione comune: far conoscere la condizione dei detenuti all’esterno e in particolari ai giovani delle scuole, dove in passato hanno svolto degli incontri di sensibilizzazione per portare avanti un’attività congiunta che interessi il mondo della detenzione ma anche l’esterno.\n“Tempo fa all’Istituto superiore ‘Rosina Salvo’ di Trapani - dicono - abbiamo portato anche un ragazzo del gruppo che era passato dal carcere alla comunità e che senza preavviso per gli studenti ha parlato dopo di noi portando la sua testimonianza. Fu un momento di verità così intenso che i ragazzi chiesero il permesso all’insegnante dell’ora successiva di poter continuare. Giovani che si sono appassionati e che hanno potuto conoscere argomenti che spesso i pregiudizi impediscono di apprendere; alcuni di loro hanno scelto di proseguire gli studi alla facoltà di Giurisprudenza”.\nFabrizia Sala ha dato vita negli anni a un’associazione di volontariato che si chiama ‘Donne che amano scrivere’, che hanno tenuto delle regolari corrispondenze epistolari con i detenuti da cui sono scaturite altre esperienze significative. “Quello che ci portiamo dietro è ambivalente, e mentre la mia parte razionale si vorrebbe far carico delle loro difficoltà - dice Ornella Fulco - la parte emotiva arriva alla sostanza dell’umanità e si appropria di una libertà che nella mia vita professionale e privata non ho mai conosciuto, e che mi dà forza”.\nUn tema caro a Fabrizia è l’accoglienza delle famiglie, che pagano un costo alto, che riguarda anche i bambini, che restano penalizzate e che spesso non hanno la possibilità di attendere i colloqui in luoghi dignitosi, a volte anche esposte al freddo e al caldo intenso. “Ci interessa anche l’attenzione ai familiari, a come avvengono le relazioni e i rapporti tra di loro”, dice Fabrizia, autrice, tra l’altro, di un libro dal titolo non casuale ‘Storie recluse’, presentato in giro per la provincia di Trapani e in cui si analizza la doppia reclusione che si sviluppa sulla scorta dei pregiudizi della società. Il laboratorio si protrae da adesso fino a maggio o giugno, per essere sospeso in estate e riprendere più o meno con l’inizio dell’anno scolastico. Nel corso delle attività negli anni alcuni aneddoti hanno assunto anche il carattere dell’ilarità e della leggerezza, nonostante tutto. “Ricordo il racconto di un rapinatore seriale palermitano che ci illustrò il suo escamotage per scampare all’arresto al termine di una rapina all’ufficio postale fingendosi portatore di handicap di fronte a una volante sopraggiunta. Fu un momento di rara comicità”.\nTra i progetti portati avanti da Fabrizia ce n’è anche uno di volontariato territoriale familiare. “Mi sento molto vicina a una donna straniera che non ha legami e che sta scontando una pena per omicidio. Era detenuta a Trapani ed è stata trasferita prima a Messina e poi al Pagliarelli di Palermo. Ci siamo scambiate lettere e ho provato a darle sostegno emotivo, e anche speranza. Collaboro con il suo avvocato e le visite al carcere sono state costanti. Mi sono attivata con l’associazione Nessuno Tocchi Caino e anche con il cappellano, e mi sto proponendo assieme a mio marito per offrirle ospitalità nel suo primo permesso dopo 12 anni”. Il volontariato spesso è questo: una chiave invisibile, che non apre le celle, ma le persone.",
    "author": "Jana Cardinale",
    "source": "balarm.it",
    "published_date": "2026-01-21"
  },
  "https://ristretti.org/reggio-emilia-giustizia-riparativa-culicchia-incontra-bazzega": {
    "title": "Reggio Emilia. Giustizia riparativa, Culicchia incontra Bazzega",
    "link": "https://ristretti.org/reggio-emilia-giustizia-riparativa-culicchia-incontra-bazzega",
    "content": "di Matteo Barca\nIl Resto del Carlino, 21 gennaio 2026\nIl cugino di un brigatista omicida e il figlio di un poliziotto ammazzato dialogano insieme, in un incontro pubblico, per riparare una ferita aperta da più di 50 anni. Venerdì, alle 21, la sala Bruno Casini del Polo Made di Scandiano ospiterà l’iniziativa “L’incontro scandaloso” promossa dal tavolo della pace di Scandiano. Protagonisti della serata (prenotazioni su Eventbrite) saranno Giuseppe Culicchia (scrittore e cugino di Walter Alasia) e Giorgio Bazzega, mediatore penale ed esperto in giustizia riparativa.\nI due sono legati da una vicenda drammatica che affonda le radici negli anni della violenza politica: fu proprio Walter Alasia, militante delle Brigate Rosse, a uccidere nel 1976 il maresciallo dei servizi di sicurezza antiterrorismo Sergio Bazzega, padre di Giorgio. L’incontro “mette a confronto - dicono dal Comune - due percorsi umani e civili segnati da quella storia, affrontando il nodo complesso della responsabilità, memoria e delle conseguenze che la violenza lascia nel tempo sulle vite delle persone e delle comunità.\nIl titolo L’incontro scandaloso richiama il carattere dirompente di un confronto che rompe schemi consolidati e narrazioni contrapposte, invitando a interrogarsi sul senso della giustizia, sul ruolo della parola e necessità di guardare alla storia con strumenti capaci di tenere insieme verità, responsabilità e umanità”. L’iniziativa si inserisce in un percorso più ampio che il Comune sta sviluppando sul tema della giustizia riparativa in particolare in ambito educativo.",
    "author": "Matteo Barca\nIl Resto",
    "source": "Il Resto del Carlino",
    "published_date": "2026-01-21"
  },
  "https://ristretti.org/pescara-mostra-dipinti-dei-detenuti-nel-carcere-larte-come-spazio-di-liberta": {
    "title": "Pescara. Mostra dipinti dei detenuti nel carcere: “L’arte come spazio di libertà”",
    "link": "https://ristretti.org/pescara-mostra-dipinti-dei-detenuti-nel-carcere-larte-come-spazio-di-liberta",
    "content": "ilpescara.it, 21 gennaio 2026\nL’esposizione è visitabile fino ai primi di febbraio, il martedì e il giovedì pomeriggio, nella sala consiliare del comune di Pescara. Lo scorso 17 gennaio è stata presentata la mostra “L’arte come spazio di libertà” realizzata con i dipinti realizzati dai detenuti del carcere di Pescara. La mostra è basata sul progetto di arteterapia svolto dalla dottoressa Arianna Salviani, psicologa e operatrice Cuav nella casa circondariale di Pescara. “Io mi occupo da sempre della lotta per contrastare la violenza, in particolare sono responsabile presso l’associazione Cuav Cambiamenti, guidata con cura e dedizione da Luca Battaglia.\nLa mostra si protrarrà per alcune settimane presso la sala consiliare del comune, con tante opere profondamente significative, per colore, forme e parole riportate sulle tele. Grazie all’assessore Valeria Toppetti per aver sostenuto l’iniziativa e al sindaco Masci per essere intervenuto. Auspico sempre maggiori progetti con i detenuti, perché se coloro che hanno sbagliato non possono muoversi nella comunità, certamente la comunità può entrare in contatto con loro attraverso iniziative ben strutturate perché, ricordiamolo, i detenuti sono titolari degli stessi diritti umani di tutti.”",
    "author": null,
    "source": "Ristretti Orizzonti",
    "published_date": "2026-01-21"
  },
  "https://ristretti.org/se-fioriscono-le-spine-due-vite-sospese-tra-pena-e-riscatto": {
    "title": "“Se fioriscono le spine”: due vite sospese tra pena e riscatto",
    "link": "https://ristretti.org/se-fioriscono-le-spine-due-vite-sospese-tra-pena-e-riscatto",
    "content": "di Angela Stella\nL’Unità, 21 gennaio 2026\nGlauco Giostra stavolta mette da parte la scrittura teorica e si cimenta con il romanzo. Al centro però c’è sempre il carcere. E l’incontro tra due uomini. Glauco Giostra è professore ordinario di diritto processuale penale presso l’Università La Sapienza di Roma ed è stato coordinatore del Comitato scientifico per gli Stati Generali dell’Esecuzione Penale, ma nel suo ultimo libro - “Se fioriscono le spine” (Edizioni Menabò, pagg. 164, Euro 18,00) - abbandona la scrittura teorica e analitica per cimentarsi con il romanzo, utilizzando un mix, molto ben riuscito, di riflessione critica e finzione letteraria per affrontare, sotto diversi punti di vista, temi complessi e di grande attualità.\nIl romanzo segue le riflessioni e le esperienze di Antonio e Angelo, due uomini che si ritrovano a dover affrontare una serie di complicate sfide personali. Tutto ha inizio quando Antonio uccide il padre con una coltellata dopo averlo sorpreso mentre tentava di violentare sua sorella. Antonio viene dunque arrestato e fa il suo primo ingresso in carcere. Lì conosce Angelo (detto Il Muto). Da quel momento tra i due nasce e si consolida una bellissima amicizia. Angelo aiuta Antonio a superare le difficoltà e le insidie della vita carceraria e, una volta usciti dal penitenziario, entrambi si vedono costretti a confrontarsi con le proprie fragilità interiori che portano alla luce timori e dubbi per troppo tempo rimossi.\nLa condizione di ex detenuto, si sa, solleva paure e pregiudizi nelle persone, sicché Antonio inizialmente non riesce a trovare lavoro e a guadagnarsi da vivere onestamente, il che lo porta a mettere a frutto le abilità criminali apprese durante la sua esperienza carceraria. Antonio si unisce pertanto alla banda di Angelo con la quale organizza e porta a termine numerose rapine, e durante una di queste scorribande notturne, accortosi che uno dei suoi complici stava cercando di violentare la proprietaria dell’appartamento, interviene con forza e, anche grazie all’aiuto di Angelo, riesce a impedire che la violenza si consumi.\nIl nobile gesto però fa sì che i due vengano arrestati sul posto e condotti nuovamente in carcere. Da questo momento in poi Antonio e Angelo saranno costretti a vivere momenti di profonda crisi che li porta a fare i conti con i fantasmi del proprio passato (soprattutto Angelo), ma riusciranno - grazie all’aiuto di Aurora, la donna che sono riusciti a salvare quella notte, e che per questo rimarrà sempre al loro fianco, a dispetto di tutte le ritrosie e i pregiudizi dell’ambiente sociale da cui proviene - a dare un nuovo senso alla loro vita, coltivando, contro tutto e tutti, la speranza di un nuovo inizio.\nAl centro del romanzo c’è dunque la ricostruzione di due esistenze che hanno subìto l’onta della colpa, della pena e del carcere, affrontando temi come il senso di colpa, l’espiazione dei peccati, il riscatto, la riabilitazione, l’amore, la resilienza e la ricerca di un nuovo equilibrio. La scrittura intimista e introspettiva di Glauco Giostra, fatta di emozioni, ricordi e considerazioni a cui si lasciano andare i protagonisti, permette al lettore di immergersi nel mondo interiore dei personaggi principali, condividendo le loro paure, le loro speranze e l’inseguimento di un futuro migliore. L’autore esplora, con grande umanità e poesia, i diversi aspetti della vita carceraria, le relazioni umane fra i detenuti, gli ostacoli che incontrano le vite spese ai margini e la rabbia che le consuma, le tante difficoltà che le persone condannate sono costrette ad affrontare per avere una seconda possibilità. Ma questo bel romanzo è anche una riflessione sui motivi che spingono una persona a delinquere e su quanto sia importante, da questo punto di vista, il contesto in cui si è cresciuti e in cui si è costretti a vivere.\n“Come sempre, quando gli animi sono comprensibilmente allarmati, le teste si rimpiccioliscono e i più stupidi guidano”, scrive Glauco Giostra. Ed è proprio quello che succede nell’attuale contesto sociale e culturale, in cui slogan come “buttare via la chiave” diventano sempre più popolari, in cui ognuno di noi si sente autorizzato ad andarsene in giro con le sue belle liste di italiani dei quali farebbe volentieri a meno, in cui parole quali riabilitazione e riscatto sembrano venire da un passato remoto e non più attuale. Al contrario, le storie di libertà negate e di riscatto sociale e umano che vengono raccontate in “Se fioriscono le spine” dimostrano in modo molto vivido ed efficace quanto invece sia utile e importante dare una seconda possibilità agli altri e quanto, al contrario, sia ingiusto e crudele giudicare una persona solo in base agli errori commessi nel passato.",
    "author": "Angela Stella",
    "source": "Ristretti Orizzonti",
    "published_date": "2026-01-21"
  },
  "https://ristretti.org/francesca-ghezzani-testimonianze-dal-carcere": {
    "title": "Francesca Ghezzani, testimonianze dal carcere",
    "link": "https://ristretti.org/francesca-ghezzani-testimonianze-dal-carcere",
    "content": "di Davide Madeddu\nIl Sole 24 Ore, 21 gennaio 2026\nA metà strada tra il saggio e la narrativa d’inchiesta, “Il silenzio dentro”, Swanbook Edizioni, è esempio di “giornalismo costruttivo”. I sorrisi timidi di chi cerca un contatto per raccontarsi, i lineamenti spigolosi di chi, invece, vuole evitare ogni connessione con chi arriva da fuori, abbassando gli occhi. Eppoi quel mondo e la malinconia di chi, la sera resta chiuso nelle celle tra sbarre e portoni di ferro, e deve fare i conti con il mondo di dentro. Quello del carcere, fatto di riti, silenzi e urla, speranze e sogni infranti. Cadute ma anche riprese e riscatto tra solidarietà e voglia di vivere una nuova vita. Un mondo complesso, dentro e fuori, che Francesca Ghezzani racconta nel suo libro “Il silenzio dentro - Quando raccontare diventa un atto di giustizia”, Swanbook Edizioni, 286 pagine 16 euro.\nUn viaggio in un mondo complesso e quasi inaspettato che inizia con una perquisizione, gli oggetti lasciati all’ingresso e in cui si ha la sensazione di essere stati spogliati per andare a vedere e raccontare cosa succede dietro i muraglioni, oltre le sbarre. “L’idea di questo libro è nata tempo fa, ma ha trovato piena conferma dopo la mia visita, nel 2023, a una Casa di Reclusione nelle vesti di giornalista - racconta l’autrice -. Da allora mi sono chiesta, senza cedere alla retorica del buonismo e consapevole che non tutti sono pronti o disposti a cambiare, cosa serva davvero perché la giustizia compia il suo percorso e chi ha commesso un reato, ma desidera ricominciare, possa contare su un reale reinserimento che lo tenga lontano dalla recidiva”.\nE poi i quesiti che Francesca Ghezzani si pone: “Come fare in modo che la libertà ritrovata non faccia più paura della prigione stessa? E che la detenzione, se vissuta come un autentico processo di rieducazione, diventi un investimento per chi la attraversa e una garanzia per l’intera società e la sua sicurezza?”.\nLe interviste ai carcerati - Nel suo viaggio Francesca Ghezzani mette assieme le voci che popolano questo piccolo universo: ci sono le interviste dei carcerati, i racconti degli ex detenuti che oggi vivono liberi dopo un lungo reinserimento. Ma ci sono anche quelle degli esperti, dai sacerdoti ai medici, continuando con gli imprenditori e gli operatori della comunicazione che gravitano attorno a questo sistema. “So bene che dar voce a categorie sì socialmente svantaggiate ma pur sempre ree di aver commesso uno o più reati possa essere considerato un terreno scivoloso agli occhi dell’opinione pubblica - scrive l’autrice nella presentazione -, anche perché il rischio di cadere nella retorica del buonismo o in polemiche a sfondo politico spesso sterili è dietro l’angolo”.\nIn questo viaggio non ci si perde tra tecnicismi o articoli di legge, ma si raccontano le storie delle persone in un libro a metà strada tra il saggio e la narrativa d’inchiesta, attraverso la formula del “giornalismo costruttivo”. “Ho avvertito l’esigenza di mettere in luce esempi più o meno virtuosi e coinvolgere, tra gli altri, nomi autorevoli del panorama istituzionale e associazionistico, esperti di criminologia e psichiatria forense, giornalisti e addetti alla comunicazione, esponenti del clero, sociologi per uno sguardo il più possibile a tutto tondo - conclude l’autrice -. Al loro fianco, le testimonianze di ex detenuti che hanno avuto la forza di ricostruirsi una vita lontana dalla delinquenza, perché nessuno meglio di chi ce l’ha fatta può essere l’esempio giusto che riaccende la speranza e fornisce possibili soluzioni”.\n“Il silenzio dentro - Quando raccontare diventa un atto di giustizia”, Swanbook Edizioni, 286 pagine, 16 euro.",
    "author": "Davide Madeddu\nIl Sole",
    "source": "Ristretti Orizzonti",
    "published_date": "2026-01-21"
  },
  "https://ristretti.org/i-giovani-e-il-confine-invisibile-della-violenza": {
    "title": "I giovani e il confine invisibile della violenza",
    "link": "https://ristretti.org/i-giovani-e-il-confine-invisibile-della-violenza",
    "content": "di Elisa Giordano\nLa Stampa, 21 gennaio 2026\nNon c’è un momento preciso in cui la violenza entra in scena. È già presente, prima ancora che ce ne accorgiamo: in una canzone che accompagna distrattamente una giornata qualunque, in una serie televisiva consumata senza particolare attenzione, in parole pronunciate con leggerezza e subito dimenticate. Nulla di clamoroso, nulla di apertamente trasgressivo. Eppure, nella somma di questi dettagli minimi, prende forma un paesaggio culturale in cui il limite si dissolve lentamente. È in questo spazio che la violenza esercita oggi il suo fascino più persistente, come linguaggio semplificato capace di ridurre la complessità del reale a rapporti di forza immediati. In un mondo competitivo, promette chiarezza, identità, rapidità, riconoscimento. Offre risposte veloci là dove il percorso appare lungo, incerto, frustrante o precluso. Appare come una scorciatoia simbolica e non come un’anomalia.\nGran parte dell’immaginario contemporaneo conferma questo richiamo. Già più di vent’anni fa il rapper Frankie hi-nrg mc condensava il problema in una formula rimasta attuale: “Gli ultimi saranno gli ultimi se i primi sono irraggiungibili”. Quando l’orizzonte del successo appare chiuso, quando le distanze sembrano incolmabili, quando si smette di vedere il prossimo, la trasgressione perde il carattere di eccezione e diventa, per alcuni, un’opzione plausibile che non è necessariamente violenta nei fatti, ma spesso è aggressiva nei linguaggi, nelle posture, nelle relazioni e nelle rappresentazioni. A indebolirsi sono il rispetto delle regole e della buona educazione così come vera e propria funzione culturale del limite: quel confine interiore che distingue tra ciò che può essere immaginato e ciò che può essere agito, tra rappresentazione e realtà, tra desiderio e responsabilità. Una parte della produzione musicale e audiovisiva contemporanea contribuisce a rendere questo confine meno riconoscibile, normalizzando estetiche dell’eccesso, della sopraffazione e della volgarità. Questo non significa che possa produrre automaticamente comportamenti conseguenti, ma potrebbe contribuire a costruire cornici di senso entro cui certe possibilità diventano più familiari.\nSalvatore Quasimodo scriveva in Uomo del mio tempo: “Sei ancora quello della pietra e della fionda, uomo del mio tempo”. Uomo capace di costruire e distruggere, chiamato a riconoscere il male senza confonderlo con inevitabilità o normalità, natura umana che, nonostante millenni di evoluzione sia in parte rimasta primitiva. Il richiamo della poesia è semplice e potente: riconoscere la violenza significa comprenderla, delimitarla, non alimentarla e trasformare l’esperienza in responsabilità consapevole. Riconoscere il limite e restituirgli centralità è la condizione per la vera libertà. È ciò che impedisce al desiderio di trasformarsi in distruzione e alla forza di diventare l’unico criterio di valore. Una società che fatica a rendere i suoi traguardi accessibili dovrebbe interrogarsi sulle forme simboliche con cui racconta il successo, il fallimento e il potere.\nLa vera sfida del nostro tempo è imparare a riconoscere la violenza e a misurarne i confini e la libertà autentica è la capacità di muoversi con consapevolezza dentro questi confini e di restare umani quando tutto sembra invitare al contrario.",
    "author": "Elisa Giordano\nLa Stampa",
    "source": "La Stampa",
    "published_date": "2026-01-21"
  },
  "https://ristretti.org/se-a-scuola-si-va-con-il-taser": {
    "title": "Se a scuola si va con il taser",
    "link": "https://ristretti.org/se-a-scuola-si-va-con-il-taser",
    "content": "di Ferruccio de Bortoli\nCorriere della Sera, 21 gennaio 2026\nÈ successo in un grande istituto alla periferia di Milano. Cosa è necessario fare per aumentare la sicurezza? Dirigenti scolastici e docenti sono caricati di responsabilità che comunità e famiglie faticano a reggere. L’eco di quello che è accaduto a La Spezia, e non solo, continua a scuotere la vita quotidiana degli istituti scolastici. Molti gli interrogativi su che cosa sia necessario fare per aumentare la sicurezza, che è il principale bene pubblico, a maggior ragione per chi studia. Il governo sta per varare, non senza polemiche, i provvedimenti attesi. Infinite le discussioni negli intervalli tra una lezione e l’altra. Scambi di idee (e preoccupazioni) perennemente in bilico fra maggiore severità e necessità di comprendere meglio i disagi personali e collettivi.\nBisogna curare le nuove patologie personali e sociali, scorgere per tempo solitudini e deviazioni. Punibilità e dialogo, come ha scritto sul Corriere Antonio Polito, non sono in antitesi. Ma è come scalare una montagna impervia e apparentemente inaccessibile. Tutta la nostra comprensione va a dirigenti scolastici e insegnanti caricati, ancora una volta, di nuove responsabilità che famiglie e comunità faticano a reggere.\nMi è capitato di tenere una conferenza in un grande istituto scolastico, una secondaria di secondo grado, della periferia milanese. La dirigente scolastica che mi ha accolto, della quale non farò il nome perché ha già tanti problemi, mi ha confidato la sorpresa, l’amarezza e la complessità nella gestione di un caso probabilmente non così raro. Uno studente si è presentato in classe con un taser, ovvero con quell’arma che dovrebbe essere solo in dotazione alle forze dell’ordine, ma è anche vero che alcuni tipi “dissuasori elettrici” sono in vendita anche in rete e non costano nemmeno molto.\nLa dirigente ha spiegato tutte le difficoltà per promuovere la procedura disciplinare ed espresso tutte le sue perplessità sul fatto che si possano fare i controlli all’ingresso. Quel complesso scolastico ha 3 mila 500 studenti. Immaginate se si mettessero dei metal detector. A parte il costo, quanti collaboratori sarebbero necessari? Ma, soprattutto, quale sarebbe l’immagine di un luogo di studio - e dell’intera società aggiungiamo noi - trasmessa a tutti gli studenti? Di fronte a queste domande non ho saputo rispondere.",
    "author": null,
    "source": "Corriere della Sera",
    "published_date": "2026-01-21"
  },
  "https://ristretti.org/metal-detector-a-scuola-chi-e-la-preside-che-li-ha-chiesti-per-prima": {
    "title": "Metal detector a scuola, chi è la preside che li ha chiesti per prima",
    "link": "https://ristretti.org/metal-detector-a-scuola-chi-e-la-preside-che-li-ha-chiesti-per-prima",
    "content": "di Valentina Santarpia\nCorriere della Sera, 21 gennaio 2026\n“Non sono l’unica misura, ma funzionano come deterrente”. La dirigente dell’istituto Marie Curie di Ponticelli, 53 anni di cui 30 nella scuola, ha chiesto al prefetto un piano di controlli a scuola: “Il coltellino nello zaino? Molto più diffuso di quello che pensiamo”. Non fu facile per lei. Era l’inizio dell’anno scolastico di tre anni fa, era appena arrivata come dirigente scolastica all’istituto Marie Curie di Ponticelli, e nel giro di pochi giorni si trovò immischiata in un caso piuttosto complicato. Un gruppetto di ragazzi, all’uscita dalla palestra, coinvolto in un episodio con coltellino. “Non potevo semplicemente sanzionare e punire.\nDovevo capire - racconta Valeria Pirone, 53 anni, la preside coraggio che per prima chiese l’uso dei metal detector a scuola per scoraggiare l’ingresso delle armi, una misura auspicata dal ministro dell’Istruzione Giuseppe Valditara - Organizzammo incontri con i ragazzi, con i docenti, con le famiglie: e venne fuori che questo fenomeno ha dei contorni molto preoccupanti e diversi da quello che immaginavamo.\nMolti studenti ci hanno riferito che ce l’avevano in tanti, il coltellino, hanno raccontato una realtà che non conoscevamo, nella quale indistintamente, studenti del centro, della periferia, di famiglie bene, disagiate, lo portavano. È una moda, acquistare e portare con sé un coltellino, a volte per status, a volte per minacciare, a volte per non sentirsi minacciati, a volte per difendersi, a volte perché lo si considera un codice, oppure perché il contesto lo ritiene uno strumento indispensabile. E c’è anche chi invece sente di doverlo portare per difendersi, perché magari ha paura, e c’è ancora chi invece lo porta per nessuno di questi movi, deve esibirlo, è di moda.\nUna volta ho saputo che un ragazzo portava sempre un coltellino nello zaino, ho insistito perché lo ammettesse, alla fine si è arreso e me l’ha mostrato, l’ho sanzionato, ma dopo qualche giorno la mamma ha chiesto il nullaosta. Questo significa che il fenomeno è così complesso, e ha delle motivazioni così diverse che nulla si deve lascire intentato, bisogna parlare, agire, considerare tutti gli aspetti. Dopo aver acquisito questa realtà devastante, ho cominciato a pensare che quello che la scuola mette in campo sulla rieducazione, sulla sensibilizzazione, evidentemente non era sufficiente”.\nEd ecco che, insieme a tutti gli strumenti educativi Pironi, trent’anni a scuola di cui venti come insegnante di matematica e fisica, contatta la Prefettura, e chiede chiaramente che i ragazzi possano essere controllati: “Era necessario fare qualcosa di più, portare i controlli all’ingresso della scuola. Il prefetto ha capito la mia richiesta di aiuto, mi ha ricevuta più volte, e insieme abbiamo preso accordi per questi controlli. Non c’è un metal detector fisso a scuola, sarebbe impossibile, ma sappiamo che regolarmente dall’anno scorso a sorpresa possono arrivare le forze dell’ordine e controllare i ragazzi con il metal detector portatile”.\nCom’è andata? “Ormai è il secondo anno che sperimentiamo i controlli: la prima volta c’è stato il panico, i ragazzi erano spaventati. Poi abbiamo parlato a lungo con loro, abbiamo fornito spiegazioni, c’è stato un lungo confronto. E adesso credo che siano tutti più tranquilli. Non si tratta di controlli serrati, nemmeno una volta al mese, quest’anno ci sono stati solo due volte, l’ultima prima delle vacanze natalizie, e ho visto i ragazzi molto tranquilli. Si sono abituati a questa possibilità, e soprattutto non c’è stato alcun rilievo da parte delle forze dell’ordine, nessuno aveva un’arma con sé”. Un deterrente che ha tranquillizzato anche i ragazzini più deboli, a volte vittime di bulli: “Dopo le prime volte, sono venuti a trovarmi dei ragazzini e mi hanno ringraziato, perché non hanno più paura perché si sentivano minacciati”.\nUna precisazione però ci tiene a fare la preside: “Non è l’unica misura, bisogna sempre mettere in campo tutte le possibili soluzioni, ma io la sostengo come deterrente: seppure la paura di essere scoperti ha scoraggiato un unico alunno dal portare il coltellino, ne è valsa la pena. Infatti il prefetto ha cominciato con noi, ma quando ha capito quale era la portata del fenomeno, mi ha annunciato che avrebbe esteso al territorio”. Oggi sono decine le scuole nel napoletano che adottano lo stesso sistema, e forse oguno di quei controlli ha salvato una vita. “Ne sarei contenta- conclude la dirigente - io sono ancora una che si emoziona al suono della campanella: per me questo lavoro è tutto”.",
    "author": "Valentina Santarpia\nCorriere",
    "source": "Corriere della Sera",
    "published_date": "2026-01-21"
  },
  "https://ristretti.org/i-maranza-capro-espiatorio-che-nasconde-il-fallimento-dellintegrazione-in-italia": {
    "title": "I maranza capro espiatorio che nasconde il fallimento dell’integrazione in Italia",
    "link": "https://ristretti.org/i-maranza-capro-espiatorio-che-nasconde-il-fallimento-dellintegrazione-in-italia",
    "content": "di Riccardo Piroddi\nIl Dubbio, 21 gennaio 2026\nNegli ultimi anni, il termine maranza è entrato stabilmente nel lessico pubblico italiano. Nato come etichetta gergale, legata a contesti locali e a dinamiche giovanili specifiche, è stato progressivamente caricato di significati sociali e politici, fino a trasformarsi in una scorciatoia linguistica utile a indicare un presunto problema di ordine pubblico. In questo passaggio, tutt’altro che neutro, una parola informale è diventata una categoria interpretativa, capace di orientare il dibattito pubblico e di influenzare le risposte istituzionali. Con maranza si finisce, così, per descrivere gruppi di giovani, spesso provenienti da contesti migratori o da famiglie di seconda generazione, associandoli in modo quasi automatico a comportamenti ritenuti aggressivi, incivili o criminali.\nAl di là delle singole condotte, che esistono e che vanno affrontate con gli strumenti adeguati, il punto centrale è che maranza non descrive un fenomeno oggettivo ma costruisce un’immagine collettiva negativa che semplifica, generalizza e finisce per distorcere la realtà. Questa narrazione non è innocua. Ha avuto un effetto preciso e misurabile: spostare l’attenzione dalle responsabilità sistemiche dello Stato e delle istituzioni verso la colpevolizzazione di una categoria sociale indistinta.\nInvece di interrogarsi sulle condizioni materiali, educative e giuridiche in cui crescono migliaia di giovani, il discorso pubblico preferisce concentrarsi su una figura simbolica, facilmente riconoscibile e altrettanto facilmente stigmatizzabile. I cosiddetti maranza diventano, pertanto, il volto visibile di un disagio che in realtà nasce altrove, molto prima dello specifico episodio di cronaca o del singolo comportamento deviante. Nasce in un fallimento profondo e prolungato delle politiche di integrazione, che in Italia non sono mai state davvero pensate come politiche strutturali di lungo periodo.\nL’Italia, a differenza di altri Paesi europei, ha storicamente trattato l’integrazione come un fatto spontaneo, quasi automatico. Si è dato per scontato che la presenza prolungata sul territorio, la frequentazione della scuola dell’obbligo e il rispetto formale delle regole fossero condizioni sufficienti a produrre inclusione. I fatti, però, dimostrano il contrario. Senza politiche attive, senza investimenti mirati e senza un riconoscimento pieno sul piano dei diritti, il semplice “stare insieme” non produce integrazione ma convivenze fragili, segnate da disuguaglianze persistenti. Molti giovani cresciuti in Italia da famiglie migranti vivono, in realtà, una condizione di sospensione permanente. Sono italiani nei fatti, ma non sempre nel riconoscimento sociale e giuridico. Parlano italiano come prima lingua, frequentano scuole italiane, condividono immaginari, linguaggi e consumi culturali con i loro coetanei, eppure, allo stesso tempo, percepiscono un confine costante tra sé e la società maggioritaria.\nQuesto confine non è astratto: è sociale, economico e simbolico. È fatto di quartieri periferici lasciati a se stessi, di scuole con meno risorse e maggiori difficoltà, di aspettative più basse da parte delle istituzioni e degli adulti di riferimento. È fatto di un mercato del lavoro che discrimina, che offre meno opportunità e che spesso trasmette il messaggio implicito che l’ascesa sociale non sia davvero possibile. In questo contesto, l’identità di gruppo, l’ostentazione, la provocazione e, talvolta, anche il conflitto diventano forme di risposta. Quando mancano reali prospettive di mobilità sociale e di riconoscimento, l’appartenenza a un gruppo e la visibilità, anche negativa, possono trasformarsi in strumenti per affermare la propria esistenza nello spazio pubblico. È qui che il fenomeno etichettato come maranza trova il suo terreno di crescita: non come causa del disagio ma come uno dei suoi effetti più evidenti.\nParlare di devianza giovanile senza interrogarsi sulle condizioni che la producono non è mera semplificazione ma una scelta politica precisa. È più semplice invocare ordine, decoro e repressione che riconoscere apertamente che l’integrazione, così come è stata concepita e praticata, ha fallito. Ha fallito perché non ha investito con continuità nella scuola come spazio di inclusione reale e non solo formale. Ha fallito perché ha tollerato la segregazione territoriale e l’abbandono urbano, accettando che intere aree diventassero luoghi di marginalità cronica. Ha fallito, infine, perché ha separato rigidamente integrazione culturale e riconoscimento giuridico, come se si potesse chiedere appartenenza senza garantire pieni diritti. Dal punto di vista giuridico, questa ambiguità produce conseguenze rilevanti e durature. Il diritto, che dovrebbe fungere da strumento di inclusione e di riequilibrio delle disuguaglianze, viene sempre più spesso utilizzato come meccanismo di selezione e di esclusione.\nLe recenti proposte politiche che mirano a irrigidire l’accesso alla cittadinanza, introducendo criteri vaghi legati al comportamento o a una presunta “integrazione culturale”, si inseriscono pienamente in questa logica. Si tratta di un approccio che sposta il problema sul piano morale e individuale, attribuendo ai singoli la responsabilità di un’integrazione che, in realtà, dipende in larga misura dalle strutture sociali e istituzionali. Questo orientamento apre la strada a un uso sempre più discrezionale del potere amministrativo. Concetti indeterminati e valutazioni soggettive rischiano di tradursi in decisioni arbitrarie, diseguali e potenzialmente discriminatorie. Il principio di uguaglianza sostanziale, sancito dalla Costituzione, impone allo Stato non solo di trattare tutti allo stesso modo ma anche di rimuovere gli ostacoli che limitano la partecipazione piena alla vita sociale. Quando, invece, si costruiscono categorie implicitamente sospette, come quella dei “giovani non integrati”, si produce l’effetto opposto: si rafforza l’idea di una cittadinanza condizionata, sempre precaria, sempre da dimostrare. Tutto ciò contrasta tanto con i princìpi costituzionali quanto con gli obblighi internazionali in materia di non discriminazione e di tutela dei diritti fondamentali. Soprattutto, contribuisce a consolidare proprio quella marginalità che si dichiara di voler combattere.\nIl fenomeno dei maranza, dunque, non è il segno di un’integrazione troppo permissiva ma il risultato evidente di un’integrazione fallita. È il prodotto di politiche deboli e spesso difensive, che hanno preferito provare a gestire la presenza piuttosto che costruire appartenenza.\nFinché il dibattito pubblico continuerà a concentrarsi sui comportamenti di alcuni giovani invece che sulle condizioni che li producono, il problema verrà semplicemente rinviato. L’etichetta potrà cambiare, così come cambieranno i bersagli simbolici, ma il conflitto resterà. Senza un ripensamento profondo delle politiche educative, sociali e giuridiche, l’integrazione continuerà a essere evocata come parola d’ordine, senza mai poter diventare una realtà concreta.",
    "author": "Riccardo Piroddi\nIl Dubbio",
    "source": "Il Dubbio",
    "published_date": "2026-01-21"
  },
  "https://ristretti.org/migranti-nuova-circolare-del-viminale-piu-stranieri-nei-cpr-e-meno-garanzie-sanitarie": {
    "title": "Migranti. Nuova circolare del Viminale: più stranieri nei Cpr e meno garanzie sanitarie",
    "link": "https://ristretti.org/migranti-nuova-circolare-del-viminale-piu-stranieri-nei-cpr-e-meno-garanzie-sanitarie",
    "content": "Il Manifesto, 21 gennaio 2026\nIn attesa dei dl e ddl sicurezza, dal Viminale parte un’altra stretta sui migranti irregolari. Con una circolare inviata ieri a questure e prefetture, il ministro dell’Interno Matteo Piantedosi ha invitato le forze di polizia a porre massima attenzione sui rimpatri dei cittadini stranieri ritenuti pericolosi disponendone “senza indugio” il trattenimento nei Cpr. Vanno dunque destinate tutte le risorse necessarie sia al trasferimento in queste strutture, a qualsiasi distanza si trovino, sia alla loro manutenzione, in modo da contare sul maggior numero di posti possibile. In caso di danneggiamenti gli stranieri non andranno liberati, ma rinchiusi altrove (spesso in carcere, come del resto già avviene).\nPer ultimo la visita medica per l’accertamento dell’idoneità alla vita in comunità ristretta, richiesta dal regolamento dell’ex ministra Luciana Lamorgese, non sarà più un prerequisito per la detenzione: basterà realizzarla entro 24 ore. Mentre la tossicodipendenza non dovrà essere una causa per escludere l’idoneità, per questo gli organi di polizia dovranno stipulare delle convenzioni con i SerD.\nLa direttiva, scrive Piantedosi, ha “rilevanza strategica nell’ambito della complessiva azione di contrasto all’immigrazione irregolare”. La circolare arriva mentre il governo è al lavoro per una norma di rango primario che regoli, dopo 30 anni, i modi della detenzione amministrativa. Lo ha richiesto la Consulta.",
    "author": null,
    "source": "Ristretti Orizzonti",
    "published_date": "2026-01-21"
  },
  "https://ristretti.org/migranti-quanderavamo-noi-l-etnia-dei-coltelli": {
    "title": "Migranti. Quand’eravamo noi l’“etnia” dei coltelli",
    "link": "https://ristretti.org/migranti-quanderavamo-noi-l-etnia-dei-coltelli",
    "content": "di Gian Antonio Stella\nCorriere della Sera, 21 gennaio 2026\nNegli Stati Uniti, agli inizi del secolo scorso, quelli che giravano con gli stiletti in tasca erano gli immigrati italiani. Uno stereotipo. Non commettiamo lo stesso errore. “Il coltello con cui taglia il pane lo usa indifferentemente per tagliare l’orecchio o il dito a un altro dago. La vista del sangue gli è tanto comune come la vista del cibo che mangia”. Il sindaco di La Spezia Pierluigi Peracchini, che a “Otto e mezzo” ha buttato lì l’infelice accusa dopo l’orrendo omicidio di Aba Youssef da parte di Zouhair Atif (“Siamo una città con 20 mila stranieri su quasi 100 mila abitanti. Tutti lavorano, anche se vengono da mondi diversi. Ma è chiaro che l’uso dei coltelli arriva solo in certe etnie”) non ha letto “Strangers in the Land: Patterns of American Nativism” di John Higham. Lo storico, scrivendo di stereotipi sull’uso del coltello tra gli immigrati in America, parlava dei nostri nonni. Erano loro, per i razzisti Wasp (White Anglo-Saxon Protestants), i “dagoes”.\nPlurale di “dago”, il più diffuso e insultante dei nomignoli appiccicati ai latini ma soprattutto agli italiani. Un nomignolo dalla l’etimologia incerta. C’è chi dice venisse “until the day goes” (fin che il giorno se ne va) nel senso di “lavoratore a giornata”. Chi da “diego”, uno dei nomi più comuni tra i messicani. Ma i più pensano venisse da una storpiatura “latinizzata” di dagger: pugnale, stiletto, arma da taglio. Dicono tutto due vignette pubblicate a cavallo del massacro di New Orleans del 14 marzo 1891 quando 11 siciliani non ancora scarcerati dopo essere stati assolti (“La loro principale colpa era di non sapere l’inglese”, scrisse il New York Times) al processo per l’omicidio del poliziotto David Hennessy, furono linciati da una folla assatanata.\nLa prima, sulla rivista The Mascot edita nella metropoli della Louisiana, col titolo “Regarding the italian population” (a proposito della popolazione italiana) mostrava una rissa tra italiani a coltellate: “Piacevole passatempo pomeridiano”. La seconda, edita dal Philadelphia Inquirer dopo la scelta italiana di rompere per protesta i rapporti diplomatici con Washington mostrava Re Umberto e Antonio Starabba” di Rudinì (vestito da brigante, con lo schioppo posato a terra) che affilavano un pugnale su una mola da arrotino. Titolo: “Il sangue italiano che ribolle. Didascalia: “Il re e il suo primo ministro si ritengono insultati e affilano i loro stiletti in vista di un conflitto con Zio Sam”. Prima di usare certi stereotipi, è meglio contare settanta volte sette.",
    "author": "Gian Antonio Stella\nCorriere",
    "source": "Corriere della Sera",
    "published_date": "2026-01-21"
  },
  "https://ristretti.org/antisemitismo-la-destra-accelera-oggi-il-senato-vota-sul-ddl-della-lega": {
    "title": "Antisemitismo, la destra accelera: oggi il Senato vota sul ddl della Lega",
    "link": "https://ristretti.org/antisemitismo-la-destra-accelera-oggi-il-senato-vota-sul-ddl-della-lega",
    "content": "di Andrea Carugati\nIl Manifesto, 21 gennaio 2026\nLa proposta del capogruppo Romeo sarà adottata come testo base. Contrari Pd, M5s e Avs. A favore Iv e Azione. Tra i dem ancora tensione con Delrio. Domani la riunione dei senatori. Mentre il Pd cerca una faticosa mediazione sul disegno di legge contro l’antisemitismo (prevista per domani la riunione del gruppo in Senato), la destra accelera. E già oggi è intenzionata ad adottare in commissione Affari costituzionali il ddl della Lega, a prima firma del capogruppo Romeo, come testo base.\nUn disegno di legge che adotta la linee guida dell’IHRA (International Holocaust Remembrance Alliance), che prevedono di sanzionare chi critica duramente il governo di Israele o paragona ile azioni di Netanyahu a quelle dei nazisti. I paletti fissati dall’IHRA sono presenti anche negli altri ddl già presentati: quello di Scalfarotto di Iv (molto simile a quello della Lega) e quello del dem Graziano Delrio, contestato dai vertici del suo partito e anche da una vasta schiera di intellettuali, che vedono il rischio di una censura per le posizioni propal.\nLa destra ieri in commissione ha deciso di dire no alla proposta di Avs di nuove audizioni, e di adottare oggi il testo base. Domani il Pd discuterà tra i senatori la proposta di legge da portare in commissione, che dovrebbe riferirsi, oltre che all’antisemitismo, anche ad altre forme di razzismo e discriminazione. Ma, a questo punto, si trasformerà in emendamenti, perché -una volta adottato il testo base- si potrà procedere solo con richieste di modifica.\nIl ddl di Romeo non prevede reati penali (come fa invece la proposta di Gasparri di Fi) ma di estendere il “diniego all’autorizzazione di una riunione o manifestazione pubblica per ragioni di moralità” anche ai casi di “valutazione di grave rischio potenziale per l’utilizzo di simboli, slogan, messaggi e qualunque altro atto antisemita ai sensi della definizione operativa di antisemitismo adottata dalla presente legge”. Insomma: se la legge passasse, il governo avrebbe mano libera per vietare (o quantomeno provare a limitare) le manifestazioni pro Palestina. Ed è questo, a conti fatti, il reale motivo per cui la destra vuole approvare questa legge, visto che la legge Mancino già punisce penalmente qualsiasi forma di razzismo o incitamento alla violenza.\nLe opposizioni di centrosinistra si preparano a votare no all’adozione del testo base. E chiederanno l’istituzione di un comitato ristretto, “che è quello che si fa quando c’è la volontà politica di arrivare a un testo comune”, ricorda il capogruppo Pd Andrea Giorgis. “Considero sbagliato strumentalizzare un tema così seri come sta facendo la destra”, dice Peppe De Cristofaro di Avs. “Il loro disegno è chiaro: far passare quelli come noi che considerano inadeguata e pericolosa la definizione dell’IHRA come poco attenti ai rigurgiti di antisemitismo. Che vanno contrastati, ma non in questo modo sbagliato. Io non ho mai paragonato Netanyahu ai nazisti, ma considero grave e pericoloso che una legge stabilisca che chi fa questo paragone è antisemita. È indubbio che una legge del genere finirà per rendere più difficili le critiche al governo di Israele, e credo che questa norma finirà per alimentare i fenomeni di antisemitismo invece che farli diminuire”.\nNel Pd la discussione non è ancora decollata: resta una divisione tra i firmatari del ddl Delrio (una decina di senatori che considera legittima la definizione IHRA) e il resto del gruppo, che vorrebbe superarla, perché convinta che possa essere usata come strumento di censura verso i propal, come ha spiegato anche su queste pagine la storica Anna Foa. Le interlocuzioni tra Delrio e Giorgis (ieri un lungo colloquio in Senato) finora non hanno prodotto risultati.\n“Abbiamo deciso di non procedere ad ulteriori audizioni - ha spiegato il presidente della commissione Alberto Balboni di Fdi - ma di chiedere contributi scritti, due per ogni gruppo”. Quanto alla decisione su come procedere, Balboni ha osservato: “A me non dispiace l’idea del comitato ristretto ma se ci sono testi molto diversi tra loro è destinato a fallire, perché in quella sede la decisione deve essere presa all’unanimità”. Il lavoro in commissione dovrebbe terminare entro metà febbraio: poi il testo passerà all’aula del Sena",
    "author": "Andrea Carugati\nIl Manifesto",
    "source": "Il Manifesto",
    "published_date": "2026-01-21"
  },
  "https://ristretti.org/venezuela-guerra-alla-droga-e-neocolonialismo": {
    "title": "Venezuela. Guerra alla droga e neocolonialismo",
    "link": "https://ristretti.org/venezuela-guerra-alla-droga-e-neocolonialismo",
    "content": "di Susanna Ronconi\nIl Manifesto, 21 gennaio 2026\n“Il linguaggio della guerra sostituisce la deliberazione democratica con una logica di eccezione e normalizza pratiche incompatibili con gli standard internazionali sui diritti umani. Quando la guerra diventa normalizzata, le violazioni dei diritti diventano invisibili”. La società civile, latinoamericana e mondiale, con una dichiarazione sottoscritta da decine di reti e associazioni, si oppone alla politica neocoloniale di Trump condotta in nome della war on drugs. Lo fa portando diverse ragioni, tra cui la violazione dei diritti umani che, già storicamente minati dalla guerra alla droga, trova nella guerra di aggressione agli stati la sua aggravante.\nPiù in generale, l’attacco armato degli Stati uniti contro il Venezuela non fa che enfatizzare i processi della war on drugs, destinando il paese a una escalation in termini di “militarizzazione, violenza, criminalizzazione delle popolazioni emarginate (…) L’America latina è ben consapevole di queste conseguenze e rifiuta il rilancio di questo paradigma per legittimare nuove forme di intervento”.\nInoltre, si osserva come Il “narcoterrorismo” in nome del quale è stata scatenata l’offensiva Usa sia una nozione giuridica che non esiste nel diritto internazionale, un concetto indefinito, buono per ogni stagione, “utilizzato storicamente per giustificare esecuzioni extragiudiziali, operazioni militari segrete e l’espansione della giurisdizione penale statunitense oltre i suoi confini”.\nE in effetti, pur se l’aggressione al Venezuela avviene oggi con la massima arroganza e violenza e il disprezzo di ogni norma internazionale, non è certo un inedito: da decenni la war on drugs è servita, soprattutto agli Usa, per violare confini, appropriarsi di risorse, attuare o favorire golpe e rovesciare governi, inserirsi negli apparati militari e di sicurezza degli stati. E Maduro è solo uno dei tanti leader latinoamericani ad essere stati accusati di essere leader del narcotraffico.\nNel 1990 è accaduto a Manuel Noriega, Panama, e nel 2022 al presidente honduregno Juan Orlando Hernández, estradato negli Usa, condannato per traffico di droga, e poi graziato, dopo aver concesso ciò che si voleva da lui in termini di obiettivi geopolitici. Nel 1996 e 1997 e poi nel 1999 con il Plan Colombia, gli Usa ampliano la loro influenza politico militare e economica sulla Colombia, proprio in nome della lotta al narcotraffico, nel 2007 è la volta del Messico con il piano Merida, con ingenti investimenti militari americani, nel 2015 gli Usa lanciano una serie di operazioni mirate a detronizzare il presidente boliviano Evo Morales, che nel frattempo conduceva una politica di legalizzazione della foglia di coca.\nUna lunga storia destinata a continuare, a sentire le dichiarazioni di Trump su Colombia e Messico come prossimi target. Il conflitto con il Messico è noto, a partire dal ruolo che la lotta all’immigrazione svolge nella politica trumpiana, e disegnare il Messico come narco-stato da porre sotto controllo militare è quanto mai funzionale. Quanto alla Colombia, la strada intrapresa dal presidente Petro, di sperimentare - dopo i danni immensi provocati da decenni di guerra alla droga - l’alternativa di un sistema di gestione legale dei mercati, è una sfida anche maggiore, perché l’abbandono del paradigma proibizionista toglie terra da sotto i piedi alla guerra alla droga e, dunque, anche alla guerra di aggressione tout court.\nE qui sta anche un punto enfatizzato dal movimento mondiale antiproibizionista: nell’opporsi all’aggressione al Venezuela e, in prospettiva, al continente latinoamericano, non è sufficiente appellarsi a un ritorno alla legalità internazionale, è necessario andare alle radici, lavorare per porre fine alla war on drugs per togliere l’acqua al mulino della guerra neocoloniale.",
    "author": "Susanna Ronconi\nIl Manifesto",
    "source": "Il Manifesto",
    "published_date": "2026-01-21"
  },
  "https://ristretti.org/nasrin-sotoudeh-qui-in-iran-la-vita-e-crollata-davanti-ai-nostri-occhi": {
    "title": "Nasrin Sotoudeh: “Qui in Iran la vita è crollata davanti ai nostri occhi”",
    "link": "https://ristretti.org/nasrin-sotoudeh-qui-in-iran-la-vita-e-crollata-davanti-ai-nostri-occhi",
    "content": "di Simona Musco\nIl Dubbio, 21 gennaio 2026\nParla l’avvocata e attivista per i diritti umani che dopo giorni di blackout digitale racconta la situazione del suo Paese dopo lo scoppio della rivoluzione. “La vita è crollata davanti ai nostri occhi, siamo una nazione sotto sequestro”. L’account di Nasrin Sotoudeh, avvocata iraniana e storica attivista per i diritti umani, torna attivo dopo giorni di silenzio. E la sua non è una voce qualunque. Il regime le ha dichiarato guerra per aver difeso le ragazze di via della Rivoluzione che nel 2017 sfidarono pubblicamente l’obbligo del velo e per aver denunciato, anche in solitudine, la pena di morte davanti ai tribunali. Un corpo esile che negli anni ha rappresentato milioni di persone, pagando più volte con il carcere il prezzo della propria battaglia.\nOggi, come in passato, quel corpo è di nuovo in piazza. Ma non è solo. È uno dei tanti che protestano contro un potere che, secondo Sotoudeh, ha trasformato l’Iran in un Paese privato delle sue libertà fondamentali. Le sue parole restituiscono tutta la gravità del momento: preoccupazione, rabbia, ma anche la consapevolezza di trovarsi di fronte a una svolta storica. Quella in corso, spiega, non è un’esplosione improvvisa, ma il risultato di anni di vessazioni e resistenza. Le persone scese in strada a Teheran portano con sé un accumulo di rabbia e frustrazione. Per “la violazione sistematica dei diritti delle donne e le restrizioni imposte loro, in particolare attraverso l’hijab obbligatorio. Per le frodi elettorali del 2009 e le manifestazioni studentesche di 27 anni fa, nel 1999, all’Università di Teheran. È l’esito di tutti i piccoli e grandi movimenti di protesta che hanno coinvolto diversi strati della società nel corso di questi 47 anni. Tutto questo si è infine manifestato nel movimento di gennaio, cioè proprio quello che stiamo vivendo oggi”.\nLe violazioni dei diritti umani - dalla negazione dei diritti delle donne e delle minoranze, alle libertà personali e ai diritti economici, fino all’uso delle risorse pubbliche per alimentare conflitti esterni e retorica bellica - “sono tutte le ragioni per cui la gente protesta”. Sotoudeh spiega che il regime ha costruito, nel corso degli anni, una struttura di potere che ha progressivamente eroso la capacità di resistenza della popolazione. Questo ha generato una frustrazione quotidiana, un senso di impotenza che avvolge il Paese. In questo contesto, il blackout di Internet non è stata solo una misura tecnica, ma un vero e proprio strumento politico per interrompere le relazioni sociali, familiari ed economiche. Così come già avvenuto nel 2019, questa misura ha isolato intere città, ha impedito alle persone di comunicare tra loro e di ricevere informazioni, creando un vuoto informativo totale.\n“La società iraniana convive quotidianamente con questa situazione: ogni giorno, attraverso i media e i social network, le persone vengono a conoscenza delle violazioni dei diritti, soprattutto di quelli delle donne, mentre le condizioni economiche peggiorano costantemente - spiega. Il valore della moneta nazionale e i risparmi della popolazione si sciolgono come ghiaccio tra le mani, provocando umiliazioni e continue offese alla dignità delle persone. Tutto questo costituisce la base del sistema della Repubblica Islamica”. Il blocco di Internet ha un obiettivo preciso: gettare l’intero Paese nell’oscurità, nascondere ogni violazione dei diritti umani in un abisso senza fine. E ha avuto conseguenze immediate per i manifestanti: impossibilità di contattare parenti, di ricevere notizie dall’esterno e di organizzare in sicurezza le proteste. Anche oggi, con una connessione parzialmente ristabilita, non è possibile conoscere con certezza il numero delle vittime o degli arresti e la popolazione resta sospesa tra angoscia e attesa.\nNel commentare il ruolo dell’intervento internazionale, Sotoudeh richiama l’attenzione sui meccanismi legali esistenti e mette in guardia contro soluzioni militari unilaterali, considerate “un pericolo potenziale” con scarse possibilità di portare vera democrazia. “In situazioni in cui i diritti fondamentali vengono violati in modo sistematico e su larga scala, esistono meccanismi previsti dalla comunità internazionale - come quelli delineati nel Capitolo VII della Carta delle Nazioni Unite - per la tutela della pace e della sicurezza”. Tuttavia, avverte, nessuna norma legittima interventi militari unilaterali: “L’esperienza dimostra che simili azioni difficilmente portano democrazia e libertà e rischiano anzi di produrre nuove forme di violenza”.\nOgni intervento esterno, avvisa dunque Sotoudeh, deve rispettare la complessità e la pluralità della società iraniana, senza semplificare conflitti e opposizioni diverse in un’unica narrativa. Anche lei è scesa in piazza, anche se non ha assistito personalmente a scene di violenza diretta. La repressione, però, ha colpito tutti: amici arrestati, famiglie in lutto, funerali di giovani uccisi durante le manifestazioni. Uno dei suoi clienti, già sopravvissuto a una condanna a morte, ha recentemente perso un giovane parente; altri amici, marito e moglie, sono stati incarcerati e lei ha dovuto affidarne la difesa ad altri avvocati. In questo quadro, suo marito, Reza Khandan, è ancora detenuto nel carcere di Evin.\nIl “reato” che gli viene contestato è quello di aver prodotto delle spille con la scritta: “Mi oppongo al velo obbligatorio”. Un gesto di resistenza pacifica, che per le autorità iraniane è valso una condanna a tre anni e mezzo di carcere. La pena, inizialmente sospesa, è stata riattivata a dicembre 2024, proprio nei giorni in cui il Parlamento iraniano si preparava a votare una legge sul velo e la castità che prevedeva pene severissime - fino alla pena di morte - per le donne non conformi all’obbligo del velo. Sotoudeh, insieme ad altre attiviste, si era opposta pubblicamente a quella norma, annunciando proteste nel caso in cui fosse stata approvata. La mobilitazione fu tale che il Parlamento fece marcia indietro. Ma proprio il giorno in cui quella legge sarebbe dovuta entrare in vigore, la polizia ha fatto irruzione nella casa dei due attivisti e ha portato via Reza, riesumando la vecchia condanna già archiviata. Un pretesto, secondo la sua famiglia, per colpire indirettamente Nasrin. Da mesi Khandan porta avanti un’ulteriore protesta pacifica contro il divieto di visite, imposto perché la moglie rifiuta di indossare l’hijab. Le sue condizioni, per ora, spiega Sotoudeh, non sono cambiate.\nNon solo la repressione fisica, ma anche quella psicologica sta lacerando il popolo iraniano. Sotoudeh racconta: “Siamo vivi, sì, ma il nostro spirito è ferito. Ogni giorno perdiamo giovani, e con loro una parte di noi. Viviamo in un eterno stato di lutto e confusione”. La domanda che resta sospesa, aggiunge, è se davvero questo movimento porterà a un cambiamento di potere e come verrebbero soddisfatte le richieste per cui gli iraniani lottano da decenni: elezioni libere, abolizione della pena di morte, diritti delle donne e dei bambini, giusto processo.\nUn altro elemento centrale che Sotoudeh evidenzia è la pluralità dell’opposizione. La brutalità della repressione, secondo Sotoudeh, rende impossibile per il regime attuale pensare di sopravvivere come se nulla fosse. Il vero banco di prova, avverte Sotoudeh, sarà la capacità di qualunque alternativa di abbracciare la pluralità e la complessità della società iraniana, senza annientare le vittime e le loro storie, le famiglie colpite e le speranze che, per decenni, hanno alimentato la resistenza civile. Solo così, forse, l’Iran potrà rinascere.",
    "author": "Simona Musco\nIl Dubbio",
    "source": "Il Dubbio",
    "published_date": "2026-01-21"
  },
  "https://ristretti.org/tuteliamo-i-carcerati-perche-la-pena-li-riabiliti-sul-serio": {
    "title": "Tuteliamo i carcerati perché la pena li riabiliti sul serio",
    "link": "https://ristretti.org/tuteliamo-i-carcerati-perche-la-pena-li-riabiliti-sul-serio",
    "content": "di Padre Gabriele Iiriti*\nAvvenire, 20 gennaio 2026\nLa situazione della realtà̀ carceraria italiana riflette per tanti aspetti il vissuto della nostra società che in diversi ambiti fatica a trovare delle soluzioni che possano essere di supporto alle fasce più deboli e vulnerabili della popolazione. La povertà̀ sociale, la disoccupazione, le carenze a vari livelli generano un malessere che spinge chi è più̀ fragile a delinquere e commettere dei reati che aprono le porte del carcere. Essere carcerato è un’esperienza devastante. Essere privati della libertà, allontanati dagli affetti familiari e sociali, costretti a vivere insieme a persone che non avresti mai scelto. Nel contesto carcerario la sofferenza maggiore è la sensazione di perdere, insieme alla libertà, la dignità̀ come persona.\nIl progressivo aumento dei detenuti in questi ultimi anni ha accentuato il problema del sovraffollamento delle carceri in tutta Italia. È cresciuto il numero dei suicidi. Molti detenuti presentano problematiche di natura psichiatrica che richiedono un accompagnamento specifico che non rientra tra i compiti dell’istituzione carceraria. Inoltre questi soggetti più fragili devono vivere insieme agli altri e condividere gli stessi spazi, facendo nascere continue problematiche relazionali spesso violente. A tutto questo si unisce un diffuso disagio del personale penitenziario che deve far fronte alle tante anomalie di un sistema al collasso.\nUn carcere che sia veramente espressione di una società civile non può̀ non mettere al centro di ogni programma e progetto rieducativo la persona detenuta, con la sua dignità e unicità, con le sue doti e le capacità da far emergere in un contesto di riabilitazione. Percorsi umani da realizzare in strutture capaci di garantire condizioni di vita dignitose, con spazi adeguati per i diversi percorsi formativi, dove viene garantita la tutela della salute e l’accesso effettivo ai diritti fondamentali. Il cammino da fare è ancora tanto. Il passaggio da un carcere che non sia punitivo ma riabilitativo passa senz’altro per una mentalità che socialmente deve ancora formarsi. Papa Leone XIV in occasione del Giubileo del mondo carcerario, lo scorso 14 dicembre 2025, ha invitato a prendere coscienza che “tutti”, come persone, sono destinatari della salvezza: “Il compito che il Signore vi affida - a tutti, detenuti e responsabili del mondo carcerario - non è facile.\nI problemi da affrontare sono tanti. Pensiamo al sovraffollamento, all’impegno ancora insufficiente di garantire programmi educativi stabili di recupero e di opportunità di lavoro. E non dimentichiamo, a livello più personale, il peso del passato, le ferite da medicare nel corpo e nel cuore, le delusioni, la pazienza infinita che ci vuole, con sé stessi e con gli altri, quando si intraprendono cammini di conversione, e la tentazione di arrendersi o di non perdonare più. Il Signore, però, aldila di tutto, continua a ripeterci che una sola è la cosa importante: che nessuno vada perduto (cfr Gv 6,39) e che tutti “siano salvati (1Tm 2,4)”.\n*Direttore dell’Ufficio diocesano per la pastorale penitenziaria di Cagliari",
    "author": "Padre Gabriele Iiriti",
    "source": "Avvenire",
    "published_date": "2026-01-20"
  },
  "https://ristretti.org/istruzione-carceraria-tra-pena-e-rieducazione-la-scuola-come-cura": {
    "title": "Istruzione carceraria tra pena e rieducazione: la scuola come cura",
    "link": "https://ristretti.org/istruzione-carceraria-tra-pena-e-rieducazione-la-scuola-come-cura",
    "content": "di Carmelina Maurizio\ntecnicadellascuola.it, 20 gennaio 2026\nÈ stato pubblicato in questi giorni il volume in formato digitale “La cura educativa in carcere. L’istruzione carceraria tra pena e rieducazione, la nuova pubblicazione dei Quaderni della ricerca del CRRS&S (Centro Regionale Ricerca Sperimentazione e Sviluppo) e CPIA Lombardia, a cura di Corrado Cosenza, per anni docente nei percorsi di apprendimento degli adulti e dei detenuti. Portare la scuola in carcere, dichiarano i ricercatori nella prefazione al volume, significa affermare che la conoscenza è bene pubblico e che nessuna condizione umana è priva di futuro. Significa altresì credere che la cultura non serve solo a istruire, ma a trasformare: a riannodare fili spezzati, a riaccendere pensiero, a ridare senso al tempo. Un’aula che si apre tra le mura di una casa circondariale è molto più di un luogo fisico: è un laboratorio di fiducia. Lì l’apprendimento non serve soltanto a colmare lacune, ma a riannodare i fili spezzati della memoria, a restituire voce e pensiero.\nL’opera è un lavoro corale di circa 80 pagine, che indaga a tutto tondo sul ruolo dell’istruzione carceraria come dispositivo costituzionale di umanizzazione nei contesti difficili della detenzione. Attraverso contributi teorici, analisi normative, riflessioni pedagogiche ed esperienze sul campo, il libro esplora la scuola in carcere come spazio di cura educativa, di riconoscimento della persona e di riapertura del futuro possibile. L’istruzione carceraria, come emerge dal volume ricco e sfidante, è quella serie di prassi che si svolgono in un’aula dentro il carcere, una soglia, quel luogo in cui la memoria incontra la responsabilità e dove la conoscenza riapre possibilità che sembravano smarrite.\nI contenuti - Sei contributi affrontano i nodi centrali dell’istruzione penitenziaria: il mestiere dell’insegnante in carcere e la sua esposizione umana e professionale; le didattiche attive come strumenti di riappropriazione di sé; il rapporto tra istruzione, formazione professionale e reinserimento; il dialogo - spesso faticoso ma necessario - tra scuola e trattamento penitenziario. Accanto alle analisi, trovano spazio voci ed esperienze attraverso la narrazione di tre testimonianze, che restituiscono la densità concreta dell’aula in carcere, luogo fragile e potente in cui l’apprendimento diventa, prima di tutto, riconoscimento della persona.\nLa cura educativa - Importante attraverso questo volume è comprendere il ruolo della cura educativa in carcere, non solo per chi è coinvolto ma anche per chi ne sa poco, si tratta infatti di una visione che attualizza lo spirito della Costituzione e la vita quotidiana delle scuole carcerarie. Il carcere non è un altrove separato, chiariscono i curatori del volume, ma lo specchio ampliato della società, un amplificatore delle sue fragilità e un banco di prova della sua maturità civile. La scuola che opera dentro le mura è “istituzione autonoma dentro un’altra istituzione”, sospesa tra antinomie profonde. In questo scenario, la cura educativa non è un’emozione ma un’opera quotidiana sulla parola: parole che non feriscono, che riconoscono, che restituiscono dignità a chi vive “nel tra” ciò che non più ciò che non è ancora.",
    "author": "Carmelina Maurizio",
    "source": "tecnicadellascuola.it",
    "published_date": "2026-01-20"
  },
  "https://ristretti.org/per-il-lavoro-in-carcere-ci-vogliono-idee-dallarte-orafa-ai-corsi-per-diventare-sommelier": {
    "title": "Per il lavoro in carcere ci vogliono idee. Dall’arte orafa ai corsi per diventare sommelier",
    "link": "https://ristretti.org/per-il-lavoro-in-carcere-ci-vogliono-idee-dallarte-orafa-ai-corsi-per-diventare-sommelier",
    "content": "di Maurizio Troccoli\numbria24.it, 20 gennaio 2026\nPotremmo evitare preamboli e limitarci a informare sul fatto che nelle carceri dell’Umbria, tra le attività comuni agli altri penitenziari, c’è chi si è inventato un corso di oreficeria. Mentre, alle porte dell’Umbria, a Siena, c’è chi ha messo a disposizione dei detenuti la possibilità di diventare sommelier. Tuttavia la grande questione della detenzione deve consentire alcune premesse. La prima tra tutte: occorrono idee. La seconda: coraggio. Se è vero, come lo è, che la detenzione, è prima di ogni cosa una possibilità di recupero, nell’ottica di un reinserimento nella società, per chi ha sbagliato. Se si provasse a misurare, nelle carceri, quanti vorrebbero potere accedere a una possibilità di lavoro, anche dentro le mura, o almeno di formazione a una professione, unitamente a quanti realmente sarebbero nella possibilità di farlo, rispetto a quanti ci riescono, otterremmo una sproporzione.\nLa tecnologia, oggi, consente, molto più che in passato, monitoraggi puntuali che ampliano le possibilità di occupazione fuori dal penitenziario anche di un certo numero di detenuti che prima non potevano che rimanere all’interno. Strumenti come braccialetti elettronici e altri aggeggi che consentono un monitoraggio puntuale e in tempo reale, potrebbero realmente allargare la base di coloro che per alcune ore potrebbero lasciare la struttura. Si è, probabilmente, fin troppo disponibili a concepire un detenuto, in buona salute e in età lavorativa, in una condizione inoperosa. Fatta eccezione per quanti non possono che rimanere ristretti e magari isolati, per tutti gli altri, sono forse maturi i tempi per concepire la detenzione, in una formula completamente diversa.\nCome popolazione attiva quindi. Impegnata sul fronte del lavoro come della formazione. Restituendo, fin da subito, a se stessi e alla collettività parte di quanto è stato tolto. Ma questo necessita, di visione e di organizzazione. Coinvolgere i detenuti, non è semplice. Ma neppure impossibile. È larga ormai l’esperienza, dai laboratori teatrali a quelli professionali, dalle cucine, alle lavanderie, fino alle falegnamerie e alle aziende agricole, per intuire quali siano i punti di maggiore difficoltà e quali le soluzioni possibili. Ma è fondamentale che il detenuto guardi a questa possibilità con entusiasmo. Immaginare cioè di acquisire competenze che hanno un certo fascino persino fuori dal carcere, come ottenere certificazioni, attestati, diplomi, titoli fin qui impensabili, può essere la molla che innesca il protagonismo.\nAssociazioni di categoria, insieme al terzo settore, sono lo strumento che trasforma le buone intenzioni in realtà. Attualmente a Perugia‑Capanne si svolgono lavori di gestione quotidiana come cucina e lavanderia, affiancati da corsi scolastici di base. Ha preso forma negli anni passati una proficua attività economica legata all’agricoltura che ha riscosso successo non soltanto nella popolazione carceraria ma anche nella comunità cittadina.\nA Spoleto operano laboratori di falegnameria, officine e iniziative di cura sociale, tra cui la gestione di un rifugio per cani, oltre a percorsi formativi che coinvolgono centinaia di detenuti. Terni propone attività lavorative interne simili e un’offerta formativa con corsi scolastici e attività sportive, mentre Orvieto si distingue per i laboratori artigianali (falegnameria, sartoria, officina) e un corso professionale di oreficeria oltre all’istruzione di base, con l’obiettivo di fornire competenze spendibili anche fuori dal carcere. Il corso di orafo a Orvieto ha durata biennale ed è orientato alla produzione artigianale di oggetti culturali.\nAlle porte dell’Umbria nel carcere di Siena, una recente iniziativa ha attirato l’attenzione su come è possibile allargare le possibilità formative. Per la prima volta, sei detenuti potranno seguire il corso d’alta formazione da sommelier, fino al conseguimento del titolo professionale. Venticinque lezioni intensive, la prima prevista lunedì 19 gennaio, copriranno tutti e tre i livelli della didattica Ais; i partecipanti studieranno materie come viticoltura, enologia e tecniche di servizio, con il supporto di dispense e materiale audiovisivo così come di esercitazioni pratiche, come avviene per i frequentanti esterni, e il 24 giugno sosterranno la prova finale, scritta e orale, il cui superamento garantirà il rilascio del diploma di sommelier Ais.\nI tempi, la tecnologia, quanto già sperimentato in molti penitenziari, non soltanto in Italia, consentono oggi di interpretare la detenzione in maniera alternativa all’apatia e all’esclusione. Ma oltre al bisogno di buone idee c’è bisogno di buona organizzazione. E, soprattutto c’è bisogno che la politica riconosca persone dietro le sbarre. Come una priorità tra le cose da fare. Non soltanto quando un parlamentare fa visita a qualche vecchio amico.",
    "author": "Maurizio Troccoli",
    "source": "Ristretti Orizzonti",
    "published_date": "2026-01-20"
  },
  "https://ristretti.org/laboratori-tessili-in-carcere-il-lavoro-come-pratica-trattamentale": {
    "title": "Laboratori tessili in carcere: il lavoro come pratica trattamentale",
    "link": "https://ristretti.org/laboratori-tessili-in-carcere-il-lavoro-come-pratica-trattamentale",
    "content": "di Elena Isoldi\nLa Discussione, 20 gennaio 2026\nTra attesa, gesto e durata, il lavoro a maglia emerge come pratica capace di restituire continuità a un tempo frammentato. Nei penitenziari italiani il lavoro manuale apre uno spazio minimo ma significativo di autonomia, anche per gli uomini. Dietro le sbarre questi laboratori tessili non sono un passatempo ma una forma di resistenza silenziosa. Negli ultimi anni, in diversi istituti penitenziari italiani, attività come l’uncinetto e il lavoro a maglia sono state integrate nei percorsi trattamentali previsti dall’ordinamento, anche per gli uomini. Sebbene si tratti di numeri ancora contenuti rispetto alla massa detentiva, non si tratta solo di un’attività manuale, ma di un prisma attraverso cui osservare una trasformazione culturale profonda: la rinegoziazione del tempo e dello spazio in un regime di privazione della libertà.\nUn mercato del tempo: tra attesa e azione - La condizione detentiva ordinaria è segnata da una cronicità statica. Secondo i dati dell’Amministrazione penitenziaria, se circa il 68% dei detenuti accede ad attività trattamentali, solo poco più del 30% è inserito in un’attività lavorativa continuativa. La maggioranza sperimenta una detenzione fatta di interruzioni e giornate che si somigliano tutte. In questo spazio si collocano i laboratori artigianali. Non sono semplici passatempi, ma strutture che ridefiniscono il ritmo quotidiano. L’uncinetto non “riempie” il tempo: lo lega. Ogni punto richiede attenzione; ogni errore costringe a fermarsi, a tornare indietro, a rifare. È una pratica che rende visibile una relazione semplice e spesso assente in carcere, quella tra azione e conseguenza.\nDal corpo osservato al gesto che resta - Il passaggio dalla passività della cella al fare manuale non è solo occupazionale, ma antropologico. Il corpo del detenuto maschio, storicamente sottoposto a codici di forza e iper-visibilità, viene reinterpretato attraverso un gesto lento e non competitivo. Una testimonianza diretta raccolta durante il progetto “Sferruzzando la libertà”, promosso nel carcere di Salerno, ne spiega tutta l’importanza: “In carcere il tempo è un peso che ti schiaccia, è tutto un’attesa di qualcosa che non arriva mai. Lavorare con le mani sposta il peso. Non sei più tu che aspetti il tempo, è il tempo che segue te, punto dopo punto. Ti dà la sensazione di riprenderti un pezzetto di vita che ti era stato tolto”. L’antropologo Tim Ingold ha mostrato come il fare manuale non consista nel raggiungere rapidamente un risultato, ma nel seguire una linea che prende forma mentre viene tracciata. Nelle sezioni maschili, spazi ad alta densità relazionale, questo gesto produce uno scarto: sposta l’attenzione dal confronto fisico alla precisione del movimento. Se il gesto si interrompe, il lavoro si ferma. Se continua, qualcosa avanza.\nLe radici della permanenza: abitare la quotidianità - Marcel Mauss, antropologo e sociologo francese, parlava di “tecniche del corpo” per indicare quei gesti appresi che strutturano il nostro abitare il mondo. In questo senso, l’uncinetto introduce una tecnica che non serve a dominare né a resistere, ma a restare. Mani occupate, attenzione distribuita, tempo che prende forma punto dopo punto.\nEsperienze come quelle del carcere di Milano-Bollate dimostrano che questi laboratori possono trasformarsi in produzione collettiva, capace di dialogare con l’esterno. Tuttavia, la loro forza non risiede nell’eccezione simbolica, ma nella loro ordinarietà. Fuori dalle mura gesti analoghi sono stati interpretati come pratiche di socialità. Si pensi, ad esempio, all’esperimento dell’uncinetto al cinema nato a Brescia. Dentro, però, lo stesso gesto cambia statuto: non è una scelta culturale, ma una delle poche forme di continuità possibile in un tempo frammentato. Questi laboratori raccontano come la società stia ridefinendo la frontiera tra autonomia e controllo. Non promettono una trasformazione magica, ma offrono una modalità diversa di attraversamento della pena. Non parlano solo di carceri, ma del bisogno umano di non perdere il proprio tempo, quanto piuttosto di abitarlo. Anche se solo per qualche ora.",
    "author": "Elena Isoldi\nLa Discussione",
    "source": "La Discussione",
    "published_date": "2026-01-20"
  },
  "https://ristretti.org/carceri-minorili-inaugurati-ma-non-pronti-nordio-conferma-tutto": {
    "title": "Carceri minorili inaugurati ma non pronti, Nordio conferma tutto",
    "link": "https://ristretti.org/carceri-minorili-inaugurati-ma-non-pronti-nordio-conferma-tutto",
    "content": "di Danilo Lupo\nIl Fatto Quotidiano, 20 gennaio 2026\n“A Lecce infiltrazioni d’acqua, problemi all’impianto antincendio e penuria di agenti”. L’ammissione del ministro della Giustizia nella risposta all’interrogazione del deputato dem Stefanazzi: “Inconvenienti tecnici che ben possono verificarsi nell’ambito di realizzazione di qualsivoglia intervento edilizio”. Sei pagine fitte di falle tecniche, mancanze strutturali e problemi di organico: dalle infiltrazioni nel soffitto ai problemi all’impianto antincendio, dalla penuria di agenti penitenziari all’assenza di percorsi di rieducazione. A firmare la relazione sull’Istituto Penale per Minori di Lecce però non è qualche oppositore del governo Meloni ma il ministro della Giustizia Carlo Nordio, che però minimizza.\n“Inconvenienti tecnici che ben possono verificarsi nell’ambito di realizzazione di qualsivoglia intervento edilizio” scrive il guardasigilli (nella sua risposta a una interrogazione del deputato Pd Claudio Stefanazzi) aggiungendo che “rendere operativo l’Ipm di Lecce è di vitale importanza per attenuare il sovraffollamento del comparto detentivo minorile”. E pazienza che il carcere minorile salentino fosse stato inaugurato in pompa magna il 20 novembre scorso dal sottosegretario Andrea Ostellari per poi rimandare l’apertura operativa di oltre un mese proprio a causa dei lavori non terminati.\nIl 2 dicembre Stefanazzi ha depositato l’interrogazione a Nordio nella quale elencava una serie di “gravi carenze nelle condizioni di sicurezza interna ed esterna” segnalate dagli operatori e dai loro sindacati. Dopo un mese e mezzo di silenzio (e all’indomani della pubblicazione di un’inchiesta sulle criticità degli Ipm appena inaugurati non solo a Lecce ma anche a L’Aquila e Rovigo) arriva la risposta del ministro Nordio, trasmessa dal capo di gabinetto Giusi Bartolozzi. Il carcere minorile di Lecce “è una struttura moderna, che dispone di stanze singole, colorate, tutte dotate di servizi igienici privati e di spazi ariosi e molto luminosi” è l’esordio della risposta di Nordio, che però prosegue ammettendo le criticità. La stanza dei sanitari chiusa perché ci piove dentro? “L’infiltrazione è circoscritta e non inficia la funzionalità della struttura, riguardando un’unica stanza, che non sarà utilizzata sino alla completa risoluzione dell’inconveniente”. L’impianto antincendio non funzionante?\nÈ stato “nominato un responsabile servizio di prevenzione e protezione che si è prontamente attivato per lo svolgimento di tutti gli adempimenti volti alla tutela della sicurezza sul lavoro”. L’organico sottodimensionato degli agenti di polizia penitenziaria? “A fronte di un organico teorico di 42 unità” scrive Nordio “sono attualmente effettive 25, in aggiunta alle quali è previsto il trasferimento di ulteriori 8 unità, che avverrà in corrispondenza all’incremento del numero di detenuti presenti”. Risposte simili per tutte le altre falle messe in luce finora: “Si sta provvedendo a ingrandire” l’area passeggi; è “in corso di realizzazione” il campo sportivo all’aperto; “sono in corso interventi migliorativi” sull’impianto elettrico e di videosorveglianza visto che l’esterno del carcere minorile non è illuminato né funzionano le telecamere; la realizzazione di un block-house, cioè di una sorta di guardiola d’ingresso dove controllare chi entra e chi esce, “sarà realizzata prima possibile”.\nPer chiudere con la mancanza più vistosa, cioè l’assenza delle attività risocializzanti, i progetti che dovrebbero rieducare i ragazzi reclusi e prevenire la recidiva, cioè che tornino a delinquere: i progetti sono 17 ma sono “in attesa di approvazione da parte dei competenti organi” scrive Nordio. A questo punto la domanda inevasa rimane una sola: perché aprire una struttura con falle così evidenti e note al governo? “Il ministro non si smentisce” è la risposta che si dà Stefanazzi, destinatario della risposta di Nordio. “La necessità di offrire all’opinione pubblica risposte alla domanda di sicurezza crescente spinge il ministero ad andare oltre il buon senso, aprendo strutture di detenzione senza avere la certezza di poterle gestire. Questa fretta nasconde in realtà il fallimento del governo e la follia del panpenalismo”. Nel frattempo i minori detenuti nell’Ipm di Lecce aumentano: il 27 dicembre, al momento dell’apertura, erano quattro, mentre ieri (stando alle fonti interne) erano sette, di età compresa tra i 14 e i 17 anni.",
    "author": "Danilo Lupo\nIl Fatto Quotidiano",
    "source": "Il Fatto Quotidiano",
    "published_date": "2026-01-20"
  },
  "https://ristretti.org/piu-sicuri-a-colpi-di-slogan": {
    "title": "Più sicuri a colpi di slogan?",
    "link": "https://ristretti.org/piu-sicuri-a-colpi-di-slogan",
    "content": "di Goffredo Buccini\nCorriere della Sera, 20 gennaio 2026\nI partiti e il problema che nessuno vuole affrontare. Fuori dai giochi di fazione è necessario recuperare il principio di realtà. A ogni stormir di cronaca, la questione della sicurezza riesplode nella politica italiana con le sue consuete modalità: confusione, strumentalizzazione, rimozione. Un dossier che dovrebbe risultare bipartisan per natura (la sicurezza non può essere di destra o di sinistra, essendo semplicemente una precondizione della vita democratica con la tutela dei più deboli) si trasforma come sempre in una sequela di slogan da brandire contro gli avversari, soprattutto in un anno come questo, che ci proietta dritti verso le elezioni politiche del 2027.\nDunque, la perniciosa tendenza a mischiare casi e cose diventa irresistibile. I maranza di Milano e il ragazzo della Spezia, le lame e le piazze in tumulto, le stazioni ferroviarie pericolose e la legittima difesa. Un’insalata di questioni che la maggioranza di destra, preoccupata per le ricadute sulla propria constituency dopo tre anni di governo dai risultati non proprio esaltanti in materia, tende a riversare in provvedimenti omnibus, talvolta confusi: magari con alcune norme dal forte fumus incostituzionale come lo scudo penale agli agenti che sparano. E che la sinistra d’opposizione s’ostina a rigettare in toto senza produrre mai un progetto organico e alternativo, limitandosi a sbraitare sull’eterno ritorno del fascismo nascosto in ogni comma e ogni codicillo.\nIn tanto caos sarebbe opportuno trovare un filo conduttore. E quel filo è, pur sempre, l’immigrazione.\nIn qualche modo anche il folle delitto di Zouhair Atif ci riporta lì. Perché, per quanto stonata fosse la sortita del sindaco spezzino sull’uso dei coltelli “solo in certe etnie”, traspare da testimonianze di ex docenti il nocciolo della tragedia: il giovane assassino, primogenito d’una famiglia di onesti lavoratori marocchini che viveva in un basso di 35 metri quadrati da condividere in sei, era tentato dal radicalismo islamista. I demoni nella testa di Zouhair parrebbero, cioè, anche frutto di quella “rivolta generazionale” che Oliver Roy vede in Francia nei ragazzi di banlieue: veicoli di rabbia che vanificano gli sforzi di integrazione delle generazioni precedenti. Noi non abbiamo banlieue in senso tecnico.\nMa la questione sociale, se trascurata, rischia di esploderci in faccia assieme alla frustrazione delle seconde generazioni di origine migratoria. E ha ragione il cardinale Parolin quando invoca “più educazione e meno repressione” a fronte di una sbornia securitaria che talvolta sembra confondere il dito con la luna: è certo bene vietare i coltelli (che, peraltro, sono già vietati) ma è davvero illusorio raccontare agli italiani che la sicurezza nelle nostre città si raggiunge inasprendo le pene per il porto di lame, finendo così per abusare a fini di propaganda anche di un dramma come quello della Spezia.\nLa gente comune sembra annusare la verità prima dei propri rappresentanti politici. A Roma, proteste da anni concentrate sull’asse delle Torri (da Tor Sapienza a Torre Maura, storicamente affollate di ricoveri per migranti e campi rom abusivi) vanno spostandosi verso il centro, con la mobilitazione di sabato scorso dei comitati dell’Esquilino dopo le impennate di violenza attorno alla stazione Termini, frutto d’un degrado strutturale dell’intero quartiere. L’irregolarità è la malattia, prima ancora dell’integrazione difficile. Secondo l’Ismu, gli stranieri irregolari in Italia erano 321 mila al 1° gennaio del 2024, con una flessione significativa rispetto all’anno precedente (meno 137 mila) dovuta all’emersione del 2020, che ha regolarizzato molte posizioni, e a una contrazione dei flussi migratori clandestini.\nE, tuttavia, l’impatto sulle nostre periferie, le nostre stazioni, i nostri luoghi pubblici e sulle notti degli italiani non è cambiato di molto. Oltre un terzo delle persone arrestate o denunciate in Italia nel 2024 è straniero. Un dato che va letto in filigrana con altri due: gli stranieri in Italia sono solo il 9% e di questa frazione gli irregolari rappresentano appena il 5,6%; ma a essi va ascritto il picco dei crimini che più spaventano. Gli stranieri regolari, invece, “hanno una propensione al crimine in linea con quella degli italiani”, spiegano i ricercatori del centro studi Clean della Bocconi: non esiste, ovviamente, alcun fattore etnico o antropologico. E il problema delle migrazioni non è mai stato a mare, benché l’allarme sbarchi sia stato strumentalizzato negli anni nel modo più indecoroso. È sempre stato in terraferma. In un’accoglienza malata che ha sempre confuso categorie e disagi.\nUna politica razionale e dotata di senso della cosa pubblica dovrebbe infine convergere su una distinzione facile ma finora mai realizzata: quella tra i pochi rifugiati veri, da proteggere ai sensi dell’articolo 10 della Costituzione; i migranti di cui abbiamo bisogno, in ordine di 100 o 150 mila l’anno, per sostenere le nostre imprese e le nostre pensioni; e infine gli sbandati nelle strade, un segmento dall’impatto esponenziale. Per costoro è necessaria una rete di Centri per il rimpatrio (uno in ogni Regione) che li contenga fino all’effettiva espulsione (bloccando i visti in entrata per quei Paesi d’origine che rifiutino di riaccoglierli).\nI Cpr non devono essere punitivi ma sicuri, e dotati anche di una porta girevole: un percorso di recupero per chi è in grado di usufruirne. Accanto, va ripristinato il vecchio circuito degli Sprar che resta, per piccoli gruppi in piccole comunità, l’esperienza più virtuosa di accoglienza di secondo livello. In un bel libro di moda, Abundance, gli americani Ezra Klein e Derek Thompson ci mettono a parte di un mal comune: “Negli ultimi decenni la nostra capacità di evidenziare i problemi è aumentata mentre quella di risolverli è diminuita”. Loro auspicano una politica che crei “meraviglie reali in un mondo reale”. A noi basterebbe una politica che, fuori dai giochi di fazione, recuperi il principio di realtà.",
    "author": "Goffredo Buccini\nCorriere",
    "source": "Corriere della Sera",
    "published_date": "2026-01-20"
  },
  "https://ristretti.org/criminalita-e-sicurezza-cose-propaganda-e-cosa-realta-2": {
    "title": "Criminalità e sicurezza: cos’è propaganda e cosa realtà?",
    "link": "https://ristretti.org/criminalita-e-sicurezza-cose-propaganda-e-cosa-realta-2",
    "content": "di Milena Gabanelli\nCorriere della Sera, 20 gennaio 2026\nÈ il 6 novembre e Giorgia Meloni consegna ai social la sua irritazione per le critiche rivolte al governo che non avrebbe investito nulla sulla sicurezza: “Negli ultimi tre anni abbiamo già assunto circa 37.400 agenti nelle Forze di Polizia e prevediamo, da qui al 2027, altre 31.500 assunzioni. Abbiamo sbloccato investimenti fermi da tempo e potenziato mezzi, strutture e tecnologie, previsto strumenti più rapidi ed efficaci e introdotto pene più severe”. È vero, sono stati introdotti 15 nuovi reati, dai rave al blocco stradale da parte di manifestanti, all’occupazione abusiva, e aumentate le pene, per esempio fino a 5 anni di reclusione nei casi di accattonaggio con minori. Ma basta rispondere a ogni problema con nuove fattispecie di reato o inasprimenti di pena? Dopo tre anni si possono valutare i risultati andando a vedere le risorse stanziate e le forze in campo.\nLe Forze di Polizia - Il turn over dell’organico, bloccato nel 2010 dal governo Berlusconi poi confermato da Mario Monti, è stato sbloccato nel 2016 dal governo Renzi. Veniamo a oggi con i dati del ministero dell’Interno: a fine 2023 c’era un buco di organico nella Polizia di Stato di 10.271 unità. A fine 2024 era salito a 11.340. L’anno prossimo entreranno 4.500 nuovi agenti, ma in 6.000 andranno in pensione. La finanziaria prevede un taglio del 25% del turnover. Nel corso degli anni una decina di scuole di Polizia sono state chiuse, e questo si scontra con la necessità di reclutare rapidamente nuove forze: i corsi di formazione durano fra i 4 e 6 mesi invece di 12. E poi i giovani agenti (quelli che la patente ce l’hanno, perché il bando non ne prevede l’obbligo) vengono sbattuti sulle volanti: oggi 6.851 agenti hanno meno di 25 anni, mentre gli oltre 20mila che superano i 55 sono destinati principalmente al lavoro d’ufficio. Non va meglio con i Carabinieri, sottorganico di 12mila unità; alla Guardia di finanza mancano 5.905 uomini; infine, nella Polizia municipale, negli ultimi anni sono andati in pensione in 8.000, e rimpiazzati solo la metà (dati Anci).\n2024: reati in aumento - La comparazione dei dati forniti dal Dipartimento di Polizia Criminale e del 2024 rispetto al 2023 (analizzati da Istat e dal Sole 24ore), confermano una tendenza in calo da tempo degli omicidi, ma in aumento i furti (3%), i reati legati agli stupefacenti (3,9%), le violenze sessuali (7,5%), le lesioni dolose (5,8%), le rapine (1,8%). Sono i reati che più influiscono sulla percezione di sicurezza dei cittadini. Il primo e secondo posto per numero di crimini lo incassano Roma e Milano, ma la statistica si fa sul numero dei reati rapportati a quello dei residenti e le grandi città sono popolate da studenti, lavoratori pendolari, turisti, che ne raddoppiano la popolazione. Su Milano per esempio gravitano ogni giorno 3 milioni di persone a fronte di 1,4 milioni di residenti. Per questo motivo le altre città dove i reati di allarme sociale sono cresciuti di più sono: Firenze, Bologna, Torino. Sul primo semestre del 2025 a livello nazionale c’è invece una tendenza generale al calo (meno 4,9%), ad eccezione dei furti in esercizi commerciali. La situazione poi ovviamente cambia da provincia a provincia: a Bergamo sono in aumento le lesioni dolose, minacce e violenze sessuali; a Milano i furti con strappo; a Bologna i danneggiamenti; a Brescia i reati legati agli stupefacenti. Nelle province di Firenze, Aosta, Alessandria, Asti, Bolzano, Foggia, Gorizia, Lecco, Lodi, La Spezia, Massa Carrara, Pistoia, Monza e Brianza, Novara, Padova, Pordenone, Prato, Reggio Emilia, Sondrio, Trento, Varese, Vercelli, il numero totale dei reati negli ultimi sei mesi è salito. Per sapere se questa tendenza si conferma o meno bisognerà attendere l’anno prossimo, quando sarà disponibile il consolidato su tutto il 2025. Occorre poi precisare che si tratta sempre di numeri relativi ai reati rilevati, e non a quelli reali perché spesso le vittime non denunciano: c’è la convinzione di perdere tempo e non risolvere nulla.\nPene più severe ma inapplicabili - Il decreto Sicurezza presentato come scudo a maggior protezione dei cittadini si scontra con un contesto dove non è cambiata una virgola. Aumentare le pene non serve a nulla se poi non si è in grado di applicarle. Per i piccoli reati in flagranza commessi da incensurati (spaccio, borseggio, furto, danneggiamenti) c’è l’arresto e l’immediata rimessa in libertà, con la conseguente reiterazione del reato. La norma prevede di destinarli a un periodo di lavori socialmente utili, ma mancano le strutture disponibili e gli uffici che se ne devono occupare. Le misure a seguito di indagini invece devono fare i conti con la riforma Nordio che impone la convocazione prima dell’arresto, e succede che l’indagato magari non si presenta al giudice: 22 borseggiatrici a Venezia sono scappate. Il sistema giudiziario, da tempo in grave affanno per carenza di organico, è rimasto tale; mentre quello penitenziario è al collasso: carceri sovraffollate, suicidi in costante aumento, percorsi di reinserimento e pene alternative praticamente paralizzati. Oggi oltre 100.000 persone, condannate in via definitiva a pene inferiori ai quattro anni, attendono ancora l’assegnazione di una misura alternativa, come i servizi di pubblica utilità. Con gravi ripercussioni anche sulla giustizia minorile, dove la situazione è ancor più grave e delicata.\nFronte migranti - Il 34,7% dei reati è commesso da stranieri, di cui il 70% da irregolari e quasi sempre connessi ad una condizione di marginalità. Non ha aiutato lo smantellamento del sistema integrato di accoglienza per i richiedenti asilo gestito dagli enti locali insieme al ministero dell’Interno. E tantomeno l’azzeramento dei pochi centri di integrazione e l’eliminazione dell’insegnamento della lingua italiana nei Cas. Il “blocco navale” invocato a gran voce per fermare ogni approdo non c’è stato, anche perché di impossibile attuazione. L’operazione “Albania” si è rivelata un fallimento, tanto prevedibile quanto costoso. Al di là della retorica sulle procedure accelerate, il vero nodo resta quello dei rimpatri effettivi, che richiedono una forte e persistente collaborazione dei Paesi di origine. Dopo 3 anni di continuità di governo la realtà è lontana dalle aspettative. Nonostante gli sforzi rivendicati, i risultati restano modesti: le percentuali di incremento, per quanto sbandierate, sono inferiori a quelle degli anni passati. I rimpatri fra il 2017 e 2019 sono stati 19.400, quelli del governo Meloni al 31 luglio 2025 sono stati in tutto 13.600.\nLa colpa è sempre dei sindaci - I minori stranieri non accompagnati sono in aumento: 16.500 al 30 giugno di quest’anno, la maggioranza sono maschi. E lo Stato li scarica sui Comuni. La spesa sostenuta per i servizi resi nel triennio 2023-2025 è pari a 200 milioni di euro, ma finora il ministero dell’Interno ha erogato solo il 35%. I comuni della Sicilia, Campania, Emilia Romagna, Lombardia (dove c’è la maggior concentrazione di minori) si trovano con buchi di bilancio e la gestione di un impegno delicato, con evidenti ricadute sulla coesione sociale, sicurezza e decoro urbano. La responsabilità dei sindaci è creare situazioni che fermino il degrado e di investire nei centri di aggregazione giovanile per frenare l’espansione delle baby gang. I reati commessi da minori non sono mai stati così drammaticamente alti. Ai Comuni sono stati tagliati 2 miliardi di euro di trasferimenti. Dal Fondo Nazionale Sicurezza sono stati distribuiti in tutto, su tutti i Comuni, 25 milioni di euro per l’installazione di telecamere, provvedere all’illuminazione delle zone buie, e rigenerare le aree problematiche. Per l’edilizia popolare nemmeno un euro. E mentre si diffonde la legge del più forte, la Polizia municipale è cronicamente sottorganico. E i cittadini se la prendono con i sindaci. Ma come funziona la macchina di sicurezza pubblica?\nOgnuno per conto proprio - Il Ministro dell’Interno è l’Autorità nazionale di ordine e sicurezza pubblica, e definisce le strategie da applicare sul territorio, che vanno di pari passo con l’autorità giudiziaria. Il suo braccio esecutivo è il Capo della Polizia: a lui fanno riferimento la polizia stradale, postale, ferroviaria, questure, commissariati, e le strutture interforze (Interpol, direzione antidroga, antimafia, cooperazione internazionale), a loro volta composte anche da carabinieri e finanzieri. Sul territorio, dove la percezione del cittadino sulla sicurezza è diretta, c’è il prefetto che recepisce le direttive del ministro e quelle operative del capo della Polizia. Per esempio: il ministro può spingere i provvedimenti di espulsione o alla cattura dei borseggiatori. L’operatività è affidata al questore, che per legge (n. 121 del 1981), deve coordinare poliziotti, carabinieri, Guardia di finanza, vigili urbani. In che modo? Il prefetto convoca il Comitato per l’ordine e la sicurezza pubblica in cui siedono tutti, anche il sindaco del capoluogo, e si individuano le priorità. A questo punto immaginiamo che in una grande città, per esempio Milano, ci sia un’unica centrale operativa dove il questore, a cui tutti rispondono, indica le zone problematiche da coprire e quanti poliziotti, carabinieri, finanzieri e polizia municipale devono ruotare nel corso della giornata. Nella realtà, ci spiega l’ex direttore generale di Pubblica Sicurezza Franco Gabrielli, ricevuta la direttiva, la città viene divisa in zone, nell’ambito delle quali ognuno opera rispondendo al proprio capo: i carabinieri al Comando provinciale dei carabinieri (ministero Difesa), la Guardia di finanza al Comando provinciale della guardia di finanza (Mef), e la Polizia municipale al Sindaco. Oggi molto si regge su rapporti di forza e relazioni personali tra gli attori; quando gli ingranaggi scorrono, il sistema regge, ma in caso di attriti diventa ingestibile\nLe resistenze degli apparati - Concretamente: la chiamata al 112 per una rapina in corso Venezia ",
    "author": "Milena Gabanelli\nCorriere",
    "source": "Corriere della Sera",
    "published_date": "2026-01-20"
  },
  "https://ristretti.org/sicurezza-salvini-spinge-sul-super-decreto-ma-lemergenza-e-smentita-dai-dati": {
    "title": "Sicurezza, Salvini spinge sul “super decreto”. Ma l’emergenza è smentita dai dati",
    "link": "https://ristretti.org/sicurezza-salvini-spinge-sul-super-decreto-ma-lemergenza-e-smentita-dai-dati",
    "content": "di Mauro Bazzucchi\nIl Dubbio, 20 gennaio 2026\nRiunione di maggioranza a Palazzo Chigi sulle nuove norme su armi da taglio e rimpatri degli stranieri. Ipotesi dl subito in Consiglio dei ministri. L’accelerazione è arrivata in pochi giorni, dalla capitale della Corea del Sud, Seoul, sospinta da una cronaca che ha fatto irruzione nel dibattito politico e ha trasformato un dossier già sensibile in una vera e propria competizione tra due partiti di maggioranza. Le nuove misure sulla sicurezza annunciate dal ministro dell’Interno Matteo Piantedosi, finora incardinate su un percorso tecnico e istituzionale, sono trasformate nell’ennesimo episodio del feuilleton securitario che vede protagonisti Giorgia Meloni e Matteo Salvini, con la tragedia dell’accoltellamento di La Spezia a fare da detonatore.\nIl leader leghista ha colto l’impennata dell’allarme sociale per imprimere una sterzata netta, archiviando ogni prudenza e rilanciando con la richiesta di un “super decreto sicurezza” che inglobi subito anche quelle norme che, nella mediazione faticosamente costruita al Viminale, erano destinate a un iter parlamentare ordinario sotto forma di ddl. Un cambio di passo che punta a spostare l’asse decisionale e, soprattutto, a intestarsi la paternità politica del giro di vite, in particolare sui minori e sull’uso delle armi da taglio.\nLa pressione su Palazzo Chigi è diventata costante e sempre più scoperta. Salvini spinge perché nel decreto confluiscano il divieto generalizzato di possesso di coltelli e lame, l’inasprimento delle sanzioni, limiti più stringenti alla vendita e alla detenzione, oltre a misure più dure sui minori stranieri non accompagnati che commettono reati, fino alla cessazione dei percorsi di accoglienza. Sullo sfondo restano anche ipotesi di controlli rafforzati nelle scuole considerate più a rischio, affidati alle autorità territoriali su richiesta dei dirigenti scolastici. Una strategia che ha l’effetto di dettare l’agenda e di costringere la premier a muoversi sullo stesso terreno: la sicurezza è un tema identitario per Fratelli d’Italia e concedere spazio all’alleato significherebbe lasciare scoperto un fronte decisivo sul piano del consenso.\nNon è un caso che Meloni abbia reagito convocando una riunione di maggioranza per domani, alla quale parteciperanno i vicepremier, il sottosegretario Alfredo Mantovano, i ministri Piantedosi e Crosetto, con l’ipotesi di portare già il pacchetto all’ordine del giorno del Consiglio dei ministri, convocato anch’esso per domani. Una mossa che serve a riprendere il controllo politico del dossier e a ricondurre la partita dentro un perimetro governativo, evitando che il decreto si trasformi in una bandiera di parte e che l’iniziativa venga percepita come una rincorsa interna alla coalizione. Sul tavolo restano però nodi delicati.\nLe misure sui minori, quelle che incidono sull’accoglienza e i profili legati ai controlli nelle scuole sollevano interrogativi giuridici e pongono il tema della decretazione d’urgenza. In particolare, l’estensione del decreto a materie eterogenee e di dubbia urgenza rischia di esporre il testo a rilievi sul rispetto dei requisiti aprendo un possibile fronte con il Quirinale. È il motivo per cui, finora, Palazzo Chigi e il Viminale avevano preferito separare il decreto dal disegno di legge, affidando a quest’ultimo gli interventi più controversi e strutturali, destinati a una discussione parlamentare più approfondita. In questo quadro, Piantedosi resta stretto tra la necessità di garantire copertura tecnica ai provvedimenti e una dinamica politica che tende a scavalcare il lavoro istruttorio del Viminale, con Mantovano chiamato a tenere insieme equilibrio istituzionale e tempistiche politiche.\nI dati del Viminale - Il tutto, paradossalmente, mentre lo stesso Viminale ha diffuso i dati sugli omicidi relativi all’anno 2025, che ha fatto registrare una diminuzione del 15% rispetto al 2024, e un -18% per ciò che riguarda in particolare i femminicidi. Il numero degli omicidi (286) è risultato il più basso degli ultimi dieci anni, cosa che confligge col sempre maggiore allarme sociale e con alcuni argomenti anche dell’opposizione, che da parte sua incalza il governo accusandolo di non fare abbastanza proprio sul fronte della sicurezza.\nPer Salvini, però, la posta è più ampia e va oltre il singolo decreto. L’obiettivo di medio periodo resta il ritorno al Viminale, dopo l’assoluzione definitiva per la vicenda Open Arms. Il caso di La Spezia diventa così il grimaldello per rilanciare un profilo da ministro dell’ordine pubblico, mostrando una sintonia con l’opinione pubblica più allarmata e costringendo gli alleati a inseguire. Fratelli d’Italia ha scelto di non defilarsi.\nLe prese di posizione degli ultimi giorni indicano la volontà di seguire la Lega sul terreno securitario, saldando il pacchetto sicurezza alla campagna referendaria sulla giustizia. La riforma Nordio viene sempre più raccontata come lo strumento per arginare una magistratura politicizzata che, nella narrazione del partito della premier, ostacolerebbe l’azione del governo su sicurezza e immigrazione. Una saldatura che trasforma il decreto in un tassello di una battaglia politica più ampia, destinata a proseguire nei prossimi mesi.",
    "author": "Mauro Bazzucchi\nIl Dubbio",
    "source": "Il Dubbio",
    "published_date": "2026-01-20"
  },
  "https://ristretti.org/sicurezza-preventiva-e-attacco-differenziale-ai-diritti-nelle-nuove-norme-del-governo": {
    "title": "Sicurezza preventiva e attacco differenziale ai diritti nelle nuove norme del Governo",
    "link": "https://ristretti.org/sicurezza-preventiva-e-attacco-differenziale-ai-diritti-nelle-nuove-norme-del-governo",
    "content": "di Valeria Verdolini\ndinamopress.it, 20 gennaio 2026\nLe proposte in tema di “sicurezza” restringono le garanzie e i diritti dei nemici pubblici conclamati del Governo: le persone straniere, i “maranza”, le e i manifestanti. Dalla “sicurezza dei diritti” al “diritto alla sicurezza”, inteso come controllo e repressione del dissenso e del non conforme. Il governo italiano ha fatto circolare nei giorni scorsi due bozze che dovrebbero andare a delineare un nuovo decreto e un nuovo disegno di legge sui temi della sicurezza e delle forze dell’ordine. I due testi sono usciti in coincidenza del terribile fatto di cronaca avvenuto a La Spezia, dove Atif Zouhair ha colpito con un coltello Youssef Abanoud Safwat Roushdi Zaki a causa di una foto su Instagram della sua fidanzata, uccidendolo a scuola.\nI due interventi arrivano a pochi mesi dal Decreto Sicurezza, ora legge, dell’aprile 2025 e a due anni e mezzo dall’altrettanto nefasto Decreto Caivano che aveva promosso i primi interventi in tema di giustizia minorile e devianza degli under-diciottenni. Il pacchetto normativo composto dal disegno di legge in materia di sicurezza pubblica, immigrazione e funzionalità delle forze di polizia e dallo schema di decreto-legge per il potenziamento operativo e organizzativo del Ministero dell’interno introduce un insieme organico di innovazioni a tutto tondo. Le norme (ancora in bozza) incidono in modo profondo sull’assetto dell’ordine pubblico, sul diritto penale, sul governo delle migrazioni e sulla struttura stessa dell’apparato statale. I due testi risultano chiaramente complementari e concorrono a ridefinire il rapporto tra sicurezza, prevenzione e garanzie, spostando l’asse dell’intervento pubblico verso una gestione anticipata del rischio sociale.\nQuesto spostamento non è neutro: come mostrava Alessandro Baratta, la sicurezza non si può definire come un diritto primario autonomo, ma rappresenta un bisogno secondario che presuppone la garanzia dei diritti fondamentali. Quando la sicurezza viene sganciata dalla tutela dei diritti e assunta come fine in sé, si trasforma da “sicurezza dei diritti” in “diritto alla sicurezza”, legittimando interventi punitivi e anticipatori che non rispondono ai bisogni sociali ma alla loro gestione repressiva.\nSe il primo è un intervento di rafforzamento delle forze dell’ordine e di agevolazione delle carriere, il secondo è già stato descritto come il “decreto anti-maranza”, con il paradosso che proprio la criminalizzazione agita negli ultimi anni ha rafforzato l’immaginario e le forme di conflittualità. Se già i due precedenti interventi governativi avevano anticipato una serie di misure, agevolando la parte predittiva del lavoro delle forze dell’ordine, questi due nuovi testi ribaltano completamente la relazione tra azioni e controllo, stravolgendo il senso della parola prevenzione.\nAndando nel dettaglio, sul versante dell’ordine pubblico, le novità più rilevanti riguardano l’ampliamento dei poteri di prevenzione e controllo attribuiti alle autorità amministrative e di polizia. Viene rafforzata la possibilità di limitare l’accesso e la permanenza in determinate aree urbane attraverso l’estensione del divieto di accesso ai centri urbani e l’introduzione delle cosiddette zone a vigilanza rafforzata (le zone rosse) dalle quali possono essere allontanati soggetti già segnalati per specifiche tipologie di reato attraverso i ben noti Daspo “Willy” e Daspo prefettizio.\nSe il DASPO sportivo resta legato a eventi specifici e a una ratio circoscritta; il DASPO urbano estende la prevenzione allo spazio cittadino; il DASPO Willy sposta il baricentro sulla violenza da movida, rafforzando il ruolo del questore; le zone rosse e il DASPO prefettizio in bianco rappresentano invece il punto più critico, perché attraverso un atto amministrativo straordinario producono restrizioni generalizzate e durature dei diritti fondamentali, spesso giustificate più dalla gestione della percezione che da un reale pericolo per la sicurezza.\nSi tratta di strumenti che agiscono non più su fatti accertati, ma su presunzioni di pericolosità, comprimendo la libertà di circolazione attraverso atti amministrativi e abbassando drasticamente la soglia di intervento pubblico, in tensione diretta con i principi di legalità, proporzionalità e riserva di legge che presidiano i diritti fondamentali. Ampliare le zone rosse significa di fatto estendere in maniera discrezionale la possibilità di produrre restrizioni durature dei diritti fondamentali e significa che ci sarà uno spazio delle città segregato, in cui i soggetti marginali, i fragili, i migranti, potranno accedere solo pagando un prezzo altissimo.\nIn questo modo lo spazio urbano viene riscritto come spazio condizionato, un territorio selettivo, in cui la presenza diventa legittima solo se conforme, se capace di consumare, di essere produttiva, o meglio ancora invisibile: basti pensare a come i rider possono attraversare legittimamente gli spazi delle città, perché portatori di una funzione, mentre quanto è difficile per le stesse persone stare nei medesimi spazi. La sicurezza si traduce così in una tecnica di segregazione amministrativa, mettendo in gioco il rispetto dei principi che regolano l’uso legittimo della forza pubblica in uno Stato di diritto.\nSi amplia inoltre il ricorso a perquisizioni preventive, anche in occasione di manifestazioni pubbliche e in fasce orarie notturne predeterminate e si introduce il fermo di prevenzione, che consente il temporaneo trattenimento di persone ritenute potenzialmente pericolose per il pacifico svolgimento di eventi o iniziative pubbliche. Parallelamente, il controllo dello spazio urbano viene rafforzato attraverso il potenziamento della videosorveglianza, l’utilizzo di sistemi di identificazione biometrica a posteriori per fatti commessi in ambito sportivo e il rafforzamento dei presidi di sicurezza in luoghi considerati sensibili, come stazioni ferroviarie, litorali e aree ad alta densità di frequentazione.\nSi tratta di interventi che rafforzano gli strumenti di controllo del dissenso, in linea con gli attuali procedimenti in corso ai danni dei manifestanti per la Palestina del 3 ottobre 2025. Non si tratta di una novità, ma si inserisce in una vera e propria linea di continuità e torsione poliziesca: l’uso del potere preventivo per neutralizzare conflitto e protesta è già stato sperimentato, normalizzato e reiterato in altri contesti, dalle ordinanze prefettizie sulle “zone rosse” fino alla stabilizzazione dell’emergenza in territori come la Val di Susa.\nIn altre parole, si sigilla tramite i decreti il paradigma dei nemici attuali: siano i minori, siano gli stranieri, o ancora i manifestanti, o più in generale, i portatori di dissenso. La piazza, gli spazi pubblici, le stazioni diventano quindi i principali luoghi del controllo, non solo di tipo repressivo, ma addirittura preventivo. Il controllo non colpisce più soltanto ciò che si fa, ma ciò che si è, dove si sta, con chi si è: diventa un paradigma definitorio dell’identità, una determinante della condizione sociale. In alcuni casi basta la stessa presenza come indizio per l’attivazione della macchina preventiva. Sul piano del diritto penale, il pacchetto segna un netto irrigidimento del trattamento sanzionatorio. Tornano procedibili d’ufficio alcune ipotesi di furto aggravato, aumentano le pene per il furto in abitazione e per il furto con strappo e viene esteso l’arresto in flagranza differita. Il porto di determinati strumenti atti a offendere (in particolare i coltelli) viene trasformato da illecito contravvenzionale a delitto, con conseguente introduzione di pene detentive e aggravanti, mentre viene istituito un nuovo illecito penale per la fuga all’alt delle forze di polizia, punito severamente e accompagnato da misure accessorie automatiche. Accanto a questi inasprimenti, alcune fattispecie tradizionalmente penali, in particolare quelle connesse alla disciplina delle manifestazioni pubbliche, vengono depenalizzate, ma sostituite da sanzioni amministrative di importo molto elevato, irrogate direttamente dall’autorità prefettizia.\nNe deriva uno spostamento dell’afflittività dal penale al sanzionatorio amministrativo, che riduce il ricorso al giudice penale senza attenuare l’impatto repressivo complessivo. Accanto a queste misure sostanziali, il pacchetto interviene in modo significativo sull’organizzazione e sul funzionamento dell’apparato statale. Sono previste assunzioni straordinarie, semplificazioni delle procedure concorsuali, potenziamento dei ruoli tecnici e scientifici, interconnessione delle banche dati investigative e rafforzamento delle tutele legali per il personale delle forze dell’ordine. L’obiettivo dichiarato è quello di rendere più efficiente e reattiva l’azione dello Stato, in particolare in vista dell’attuazione del Patto europeo su migrazione e asilo, riducendo i tempi e gli ostacoli amministrativi che rallentano l’esecuzione delle decisioni.\nGran parte di queste norme rispondono in chiave punitiva agli eventi di cronaca recente: è facile ricollegare gli ultimi episodi di microcriminalità con l’uso dei coltelli al primo intervento legislativo, e ancora il mancato alt alla terribile vicenda (ancora in corso di accertamento) della morte di Ramy Elgaml. Un capitolo particolarmente significativo riguarda i minori e i giovani, destinatari di un’estensione delle logiche di controllo e responsabilizzazione, e già visti come potenziali recettori delle norme precedenti. In particolare, nei disegni di legge viene ampliato il ricorso all’ammonimento del Questore anche per reati diversi e si introducono sanzioni pecuniarie a carico dei genitori o dei soggetti tenuti alla sorveglianza, mentre per alcune condotte, come il porto illecito di armi improprie (di nuovo, i coltelli), si rende possibile l’arresto e l’adozione di misure cautelari anche nei confronti di minorenni. L’impianto complessivo appare orientato a una risposta prevalentemente repressiva, nella quale l’interv",
    "author": "Valeria Verdolini",
    "source": "dinamopress.it",
    "published_date": "2026-01-20"
  },
  "https://ristretti.org/caso-pifferi-il-diritto-non-puo-piu-ignorare-la-pena-inflitta-dai-media": {
    "title": "Caso Pifferi. “Il diritto non può più ignorare la pena inflitta dai media”",
    "link": "https://ristretti.org/caso-pifferi-il-diritto-non-puo-piu-ignorare-la-pena-inflitta-dai-media",
    "content": "di Simona Musco\nIl Dubbio, 20 gennaio 2026\nVittorio Manes, avvocato e ordinario di Diritto penale presso l’Alma Mater Studiorum-Università di Bologna, la sentenza della Corte d’Assise d’appello di Milano sul caso Pifferi va ben oltre la vicenda in sé e rappresenta la prima pronuncia che riconosce esplicitamente le cosiddette “attenuanti mediatiche”, una categoria che lei aveva teorizzato quasi dieci anni fa.\nChe valore ha il riconoscimento, sul piano giuridico e culturale, del fatto che il diritto comincia a prendere sul serio l’influenza dei media sui processi?\nUn valore notevole, direi, al di là del doveroso riconoscimento della decurtazione della sofferenza patita per essere stata l’imputata sottoposta alla gogna dei media: una “pena della vergogna” presofferta, in forza di una “giustizia senza processo”, che giustamente i giudici - riconoscendo le attenuanti generiche - hanno ritenuto considerare nel computo delle circostanze, così escludendo l’unica aggravante e giungendo a sostituire l’ergastolo con la pena, ben diversa, di 24 anni di reclusione. In effetti, questa lucida sentenza della Corte d’Assise d’Appello di Milano va molto oltre questo pur importante ed innovativo traguardo: perché non si limita ad analizzare criticamente quel “malvezzo contemporaneo” - come scrivono le giudici - che è il “processo mediatico”, dove si emettono - in una cornice tutta rivolta all’intrattenimento ed allo spettacolo - “inappellabili” condanne “corrispondenti al sentimento sociale e popolare”; ma appunto concretizza le critiche esaminando puntualmente molte delle ricadute distorsive che esso determina sul processo reale, sino a trarne le coerenti conseguenze sul piano giuridico: sulle testimonianze, sulla loro spontaneità ed affidabilità, sul paradigma di assunzione delle prove di carattere tecnico e scientifico, sul ruolo stesso della parte civile, che in questo caso - dice ancora la pronuncia - si è dovuta trasformare “obtorto collo in inflessibile accusatrice della figlia per non essere, a sua volta, investita dalla pubblica esecrazione”. Tutti problemi denunciati e sviscerati con argomentazioni molto acute, e molto coraggiose. Insomma, in questa decisione si registra un importante salto di qualità: si prende finalmente atto del fatto che il processo mediatico non è solo un fenomeno sociologico, che attiene alla sociologia dell’informazione, ma è un fenomeno che ha - e non può non avere - anche precipue ripercussioni sul piano giuridico.\nLa Corte parla di “lapidazione verbale” e di un processo mediatico che entra nel processo penale, condizionandolo. Quali sono le distorsioni più gravi che questo cortocircuito produce sull’accertamento della verità e sulle dinamiche processuali?\nLa prima distorsione è certamente quella che coinvolge e travolge la presunzione di innocenza, visto che questa garanzia primordiale e generativa di molte altre guarentigie processuali, di regola, rappresenta la prima “vittima” della narrazione mediatica, che in genere segue una intonazione pregiudizialmente colpevolista, antigarantista e iperpunitivista. Ma è tutto il complesso sistema di garanzie del giusto processo, in realtà, che viene travolto nella spettacolarizzazione massmediatica della singola vicenda processuale, che - sottolinea giustamente ancora la pronuncia - si traduce pressoché sempre, “senza rilevanti eccezioni”, in una conclamata violazione dell’art. 6 Cedu, e come tale “fa strame dei principi di civiltà giuridica”: anzitutto del principio basilare, in uno Stato di diritto, che affida alla giustizia istituzionale e non all’arena mediatica la celebrazione del processo.\nColpisce il fatto che i giudici individuino effetti devastanti non solo sull’imputata, ma anche sui testimoni, sui consulenti tecnici e persino sulla parte civile. È corretto dire che il processo mediatico finisce per deformare tutte le parti del processo, e che questo fenomeno non è più solo un tema sociologico ma un problema giuridico reale?\nAssolutamente corretto e - a mio avviso - pienamente condivisibile. I testi, ad esempio, subiscono una - spesso subliminale - “subornazione mediatica”, e non sanno più riconoscere e distinguere ciò che hanno appreso per via diretta e ciò che invece hanno letto sui giornali o visto in qualche talk show: esposti alle folate di una mole massiva di informazioni e pseudo-verità, diventano testi inattendibili, con l’aggravante che neppure il controesame di un avvocato, pur valoroso, potrà mai smascherare questa inattendibilità, perché lo stesso teste non sa riconoscere il vero dal falso e quindi neppure la cross examination sarà utile a farlo entrare in contraddizione. Ma anche i consulenti tecnici, come accaduto nel caso Pifferi, possono patire “effetti perversi”, che qui si sono spinti persino a far degenerare le consulenze in una “diagnosi medica d’autore” profondamente condizionata dal “giudizio moralistico” sulla madre “empia e assassina”, “perfida”, “callida e pericolosa delinquente”, come ancora scrivono le giudici, stigmatizzando le varie aggettivazioni che hanno via via accompagnato l’imputata. Giudici alle quali va riconosciuto l’ulteriore merito di aver rimarcato come non possa certo credersi che tali distorsioni siano “sterilizzate” per il sol fatto che “gli ausiliari del giudice e delle parti sono comunque professionisti, capaci e di esperienza, dunque sol per questo immuni da tale effetto di manipolazione”, “giacché non lo sono affatto o potrebbero non esserlo”. Rilievo, quest’ultimo, importantissimo, che dovrebbe valere anche, logicamente, per il giudice, quando è travolto dal turbine del processo mediatico: non basta certo la toga - come vorrebbe una ostinata giurisprudenza della Cassazione - a immunizzarlo dalle possibili, subdole influenze dei media.\nLa sentenza critica apertamente la “giustizia attesa” e il richiamo al comune sentire, difendendo invece il ruolo del giudice e dell’avvocato penalista. Che cosa ci dice questo caso sullo stato della cultura delle garanzie nel nostro Paese?\nQuesto è un altro passaggio della sentenza che, francamente, ho molto apprezzato. Si evidenzia come la campagna mediatica crea un “orizzonte di attesa” - di regola di segno colpevolista e iperpunitivista, come accennato - rispetto al quale viene poi misurata la decisione finale del giudice: se questa coincide con le aspettative dell’opinione pubblica, e della eco mediatica, condannando l’imputato o magari riconoscendo una pena massimamente severa, allora viene accettata; se invece essa diverge rispetto a quella aspettativa, assolvendo o magari anche solo riconoscendo una circostanza attenuante (come la semi-imputabilità), o anche solo le “generiche”, quella sentenza viene aspramente criticata e rifiutata, etichettandola come un caso di “denegata giustizia”, persino opera di magistrati “deviati” o “corrotti”. E lo stesso, impietoso giudizio si rivolge, come ben sappiamo, all’avvocato che assiste l’imputato, quando questo è oggetto della pubblica esecrazione mediatica: giacché il difensore viene spesso degradato a sodale, o a connivente, dell’imputato, dimenticando che l’avvocato, prima di difendere il “gesto criminale”, difende la “persona”, e, prima e più in alto, difende il diritto. E questo la dice lunga sul clima culturale plumbeo che, attualmente, contraddistingue l’approccio ai problemi della giustizia penale, non solo nel nostro Paese: dove la giustizia sembra ormai primitivamente tornare “alla furia vendicatrice delle Erinni”.\nIl riconoscimento delle attenuanti legate al clamore mediatico può restare un caso isolato o può diventare un precedente capace di incidere stabilmente sul modo di amministrare la giustizia penale e raccontarla sui media, segnando un punto di svolta nel modo in cui la giurisprudenza affronta il processo mediatico?\nL’auspicio è che - vista anche la autorevolezza della Corte di Assise di Appello di Milano - diventi un “precedente”, e che anzi alimenti una discussione capace di generare proposte volte ad introdurre un più articolato sistema di misure rimediali per chi subisce e patisce la “pena mediatica”: ad esempio, una circostanza attenuante ad hoc, e non solo le “attenuanti generiche”, per il condannato, ad evitare il surplus di afflizione che gli è derivato dall’aver subito - oltre al processo ed alla sanzione concreta - il patimento del processo mediatico; e viceversa uno strumento indennitario per l’imputato che venga poi assolto, dopo esser stato rappresentato dai media come un “presunto colpevole”, o un “colpevole in attesa di giudizio”, e magari - per lunghi anni - ingiustamente “mostrificato” nella pubblica opinione. Si dirà che, comunque, sarebbe poco più che un palliativo: ma a noi pare comunque un messaggio culturale importante, e chiaro, sul valore della presunzione di innocenza e della dignità della persona.",
    "author": "Simona Musco\nIl Dubbio",
    "source": "Il Dubbio",
    "published_date": "2026-01-20"
  },
  "https://ristretti.org/hannoun-resta-in-carcere-scontro-sui-report-disraele-laccusa-valide-le-carte": {
    "title": "Hannoun resta in carcere, scontro sui report d’Israele. L’accusa: “Valide le carte”",
    "link": "https://ristretti.org/hannoun-resta-in-carcere-scontro-sui-report-disraele-laccusa-valide-le-carte",
    "content": "di Elisa Sola\nLa Stampa, 20 gennaio 2026\nInchiesta su Hamas, il Riesame mette in libertà 3 indagati su 7. Un documento dei pm: “Utilizzabili gli atti di Servizi esteri e Fbi”. Sembra una sfida semplice. Ma è un risiko giuridico. Un braccio di ferro complesso che trova nuova linfa dopo che ieri il tribunale del Riesame di Genova ha scarcerato tre dei sette indagati per terrorismo accusati di avere finanziato Hamas con oltre sette milioni di euro. Sembra una vittoria solo per tre difensori su sette, l’avvocato Samuele Zucchini, che assiste Raed Al Salahat, Nicola Canestrini e Fausto Gianelli, che tutelano Abu Rawwa e Sandro Clementi, che difende Abu Dejah. Eppure la notizia è stata accolta come un punto a favore di tutte le difese.\nDopo aver saputo che Mohammad Hannoun, il principale indagato, resta in carcere, l’avvocato Fabio Sommovigo si è lasciato scappare, riguardo ai tre liberati: “Sembra quasi che i giudici abbiano escluso dalla valutazione l’uso degli atti di Israele. Se così fosse, si aprono prospettive difensive molto ampie”. È presto per azzardare ipotesi sul ragionamento del collegio che ha annullato l’ordinanza del gip per tre presunti sodali del fondatore dell’Associazione benefica di solidarietà al popolo palestinese, confermando la misura di custodia cautelare, oltre che per Hannoun, anche per Mousa Husny Ra Ed Dawoud (detto Abu Falastine), Yaser Elasaly e Riyad Albustanji. Le motivazioni saranno depositate entro trenta giorni.\nMa le difese ribadiscono il concetto già espresso appena scattarono le manette della Digos e della Guardia di finanza. L’inchiesta della procura di Genova si baserebbe su documenti mandati dai Servizi segreti israeliani. E questo fatto costituirebbe “una grave torsione dei principi dello Stato di diritto, della cooperazione penale internazionale e delle garanzie fondamentali del processo penale”. “L’iniziativa giudiziaria in atto - precisano i difensori - non riguarda condotte penalmente accertate, bensì la trasmissione e circolazione di informazioni acquisite in uno scenario di guerra, provenienti da un contesto di conflitto armato in corso e prodotte da apparati di sicurezza stranieri. Non si tratta di prove giudiziarie. Ma di informazioni non validate”.\nIl procuratore Nicola Piacente non parla. Ma dall’ordinanza del gip trapela l’esistenza di un’altra mole di documenti nelle mani dell’accusa. Intercettazioni telefoniche e ambientali. “Dobbiamo fare la jihad”, “Noi ci sacrifichiamo con i soldi e il tempo e loro col sangue”, diceva Hannoun nel 2024. Poi ci sono le relazioni della Guardia di finanza sui movimenti bancari e le triangolazioni con la Turchia. E, dopo le perquisizioni, i riscontri trovati nei server dei pc degli indagati, sequestrati nelle sedi dell’associazione, trovati nei box o nascosti dentro ai muri. Le informazioni coinciderebbero almeno in parte con quanto avrebbero rilevato i Servizi israeliani. Ma anche se così non fosse, anche se il processo si giocasse tutto sull’attendibilità di quei famosi report spediti da Israele che diedero vita all’inchiesta, la procura ha una carta da giocare. Gli studi e le raccomandazioni sull’utilizzo della documentazione proveniente da contesti bellici provenienti da Eurojust e dal consiglio d’Europa. Il procuratore Piacente è stato presidente del comitato di esperti sul terrorismo presso il consiglio fino al 31 dicembre. Di fatto, ha contribuito a scrivere le regole del gioco. In particolare, c’è un paragrafo delle “Pratiche comparative sull’uso delle informazioni raccolte nelle zone di conflitto come prove nei procedimenti penali” che può rafforzare la tesi della procura nel duello ingaggiato con le difese. Si intitola “Contatti informali con le controparti straniere”.\nC’è scritto - e su questo si basa l’inchiesta genovese - che “gli Stati spesso condividono inizialmente e talvolta esclusivamente le informazioni relative alle indagini e ai procedimenti giudiziari in materia di terrorismo in un altro stato attraverso i canali di intelligence”. Non solo. Viene messo nero su bianco che nelle inchieste valgono anche “i contatti con le agenzie militari e di intelligence”. Che enti come Fbi possono “facilitare tale condivisione internazionale”. Che questo “approccio flessibile” sarebbe consentito. Viene citato anche un caso scuola. Il processo a carico di Mohammed Abdallah, 26 anni, condannato nel Regno Unito a dieci anni per terrorismo, accusato di essere un guerriero dell’Isis. La prova regina era un registro dei combattenti dell’Isis che un disertore del gruppo aveva passato in segreto a una televisione.",
    "author": "Elisa Sola\nLa Stampa",
    "source": "La Stampa",
    "published_date": "2026-01-20"
  },
  "https://ristretti.org/la-cassazione-dice-no-allinterrogatorio-preventivo-se-ce-rischio-di-reiterazione-del-reato": {
    "title": "La Cassazione dice “no” all’interrogatorio preventivo se c’è rischio di reiterazione del reato",
    "link": "https://ristretti.org/la-cassazione-dice-no-allinterrogatorio-preventivo-se-ce-rischio-di-reiterazione-del-reato",
    "content": "di Liana Milella\nIl Fatto Quotidiano, 20 gennaio 2026\nIn manette direttamente chi può delinquere di nuovo e si rinviano gli altri accusati a un secondo momento: doppio lavoro per gli uffici del Gip. Solo due pagine. In arrivo dalle Sezioni unite della Cassazione, fissano per pm e gip l’indirizzo da seguire su una delle norme più contestate della prima legge di Carlo Nordio che impone l’interrogatorio preventivo prima dell’arresto. Gli ermellini non solo confermano il diritto di conoscere le accuse, ma costringono pm e gip a scindere il destino degli imputati tra chi viene arrestato subito perché potrebbe delinquere di nuovo, e non ha diritto a essere interrogato prima, e chi il diritto ce l’ha.\nDoppio lavoro per uffici gip già oggi al collasso. Resta intatta la dannosa discovery delle prove raccolte. Il Guardasigilli si autocompiace sempre del suo garantismo, ma da quel 25 agosto 2024, quando la legge che cancella l’abuso d’ufficio è entrata in vigore, pm e gip impazziscono su indagini con più imputati. Tant’è che più volte se n’è occupata la Suprema corte. Ora Piazza Cavour stabilisce un principio che toghe e giuristi già definiscono “più filo che anti-Nordio”. Sono una sorta di sudoku le due pagine firmate dal presidente aggiunto Stefano Mogini.\nRelatore ed estensore della sentenza sarà Aldo Aceto. In un’inchiesta con più imputati le richieste d’arresto del pm non hanno tutte il peso per far sì che il gip faccia l’interrogatorio preventivo. Su questo i giudici della Cassazione si sono già divisi, tanto da giungere alle Sezioni unite. La soluzione non sarà quella, pur ipotizzata, di eliminare per tutti l’interrogatorio, né quella di consentirlo, perché ciò rischierebbe di favorire, con la discovery, chi ha una situazione penale più pesante. Che s’inventano le Sezioni unite? Come la spiega al Fatto chi ha seguito il caso “per tutelare le esigenze cautelari le misure dovranno essere eseguite in tempi diversi, adattando la legge Nordio alle singole situazioni”. Poiché è già vietato l’interrogatorio preventivo per chi rischia di reiterare il reato, sarà quella la prima misura eseguita.\nIn un secondo momento saranno fatte le altre. Ecco le parole della Corte. Il quesito giuridico e la risposta: “Se il gip, in un procedimento cautelare riguardante più indagati ai quali sono contestati reati connessi o probatoriamente collegati, quando ritenga sussistenti le condizioni per applicare, nei confronti di uno o più di essi, una misura personale in assenza di previo interrogatorio, possa effettuare l’interrogatorio successivo anche nei confronti dei coindagati destinatari di misura personale per i quali è previsto l’espletamento dell’interrogatorio preventivo”.\nLa risposta è lapidaria, questa soluzione è “negativa”. Dunque no all’interrogatorio per tutti. Tra le soluzioni possibili che hanno diviso la Corte, dice un gip al Fatto, è stata scelta “quella più in linea con la legge Nordio”. Di mezzo un caso che arriva da Ascoli Piceno, dove due fratelli, M.V. e G.V., hanno imputazioni diverse, uno accusato di lesioni personali aggravate, tentata violenza privata e danneggiamento nei confronti di un altro ascolano, mentre il fratello risponde di stalking e tentata violenza privata.\nA luglio il tribunale emette un’ordinanza impugnata in Cassazione da G.V., il fratello con responsabilità minori. I fatti risalgono all’inizio del 2025 e G.V. chiede che sia rispettato il suo diritto all’interrogatorio, impossibile per il fratello. Il ricorso approda alle Sezioni unite perché i giudici sono divisi: chi sostiene che per reati gravi col rischio di recidive l’interrogatorio preventivo deve saltare per tutti. Nel caso di Ascoli per entrambi i fratelli.\nDall’altra chi valuta la deroga eccessiva. Le Sezioni unite “decidono in linea con la legge Nordio”: si arresta senza interrogatorio preventivo chi può delinquere di nuovo, si rinviano gli altri indagati a un secondo momento. Un compromesso che mette in crisi gli uffici dei gip duplicando i fascicoli.",
    "author": "Liana Milella\nIl Fatto Quotidiano",
    "source": "Il Fatto Quotidiano",
    "published_date": "2026-01-20"
  },
  "https://ristretti.org/il-risarcimento-ex-art-35-ter-ord-pen-puo-essere-oggetto-di-compensazione-con-le-obbligazioni-nei-confronti-dello-stato": {
    "title": "Il risarcimento ex art. 35-ter, Ord. Pen. può essere oggetto di compensazione con le obbligazioni nei confronti dello Stato",
    "link": "https://ristretti.org/il-risarcimento-ex-art-35-ter-ord-pen-puo-essere-oggetto-di-compensazione-con-le-obbligazioni-nei-confronti-dello-stato",
    "content": "di Vincenzo Giglio\nterzultimafermata.blog, 20 gennaio 2026\nCassazione penale, Sez. 1^, sentenza n. 1449/2026, 7/14 gennaio 2026, ha affermato che l’obbligazione dello Stato al pagamento delle somme riconosciute ex art. 35-ter Ord. pen. sia suscettibile di essere compensata con l’obbligazione che grava sul detenuto, nei confronti dello Stato. Con la ordinanza indicata in epigrafe il Tribunale di sorveglianza respingeva il reclamo presentato dal Ministero della Giustizia - Dipartimento dell’amministrazione penitenziaria contro il provvedimento del magistrato di sorveglianza che aveva parzialmente accolto l’istanza del detenuto GU per la concessione dei rimedi risarcitori di cui all’art. 35-ter Ord. pen. liquidando, in suo favore, a titolo di risarcimento del danno la somma di euro 6.244,00.\nPer quanto di interesse in questa sede, il Tribunale aveva respinto il reclamo disattendendo, tra l’altro, l’eccezione di compensazione di tale credito con il credito vantato dal Ministero della Giustizia nei confronti del medesimo detenuto per il pagamento della multa di euro 119.645,59 non ancora riscossa, di cui al provvedimento di cumulo emesso dalla Procura generale presso la Corte di appello, sostenendo che l’ordinanza con la quale il magistrato di sorveglianza aveva riconosciuto il rimedio risarcitorio ha solo carattere dichiarativo con la conseguente inoperatività dell’art. 1246, cod. civ. Inoltre, secondo il Tribunale di sorveglianza, la nuova disciplina delle pene pecuniarie contenuta nel d.lgs. n. 150/2022 impedirebbe la invocata compensazione; ulteriore, elemento ostativo alla compensazione è stato individuato nella possibilità di conversione delle pene pecuniarie non riscosse e nel fatto che l’Amministrazione reclamante non aveva dimostrato di avere avviato la procedura esecutiva nei confronti del condannato.\nRicorso per cassazione - Avverso la citata ordinanza il Ministero della Giustizia, per mezzo dell’Avvocatura distrettuale dello Stato, ha proposto ricorso per cassazione affidato ad un unico motivo, di seguito riprodotto nei limiti di cui all’art.173 disp. att. cod. proc. pen., insistendo per il suo annullamento. Il Ministero ricorrente deduce, ai sensi dell’art. 606, comma 1, lett. b), cod. proc. pen., l’erronea applicazione degli artt. 35-bis e 35-ter Ord. pen. in combinato disposto con l’art. 1 R.d. 30 ottobre 1933, n. 1611, per avere escluso la compensazione nel caso in cui il rimedio risarcitorio sia stato riconosciuto dal magistrato di sorveglianza anziché dal giudice civile operando, in tal modo, una irragionevole ed infondata distinzione tra le due ipotesi.\nDecisione della Suprema Corte - Il ricorso è fondato per le ragioni di seguito indicate. La giurisprudenza di legittimità ritiene, con orientamento ormai consolidato, che l’obbligazione dello Stato al pagamento delle somme riconosciute al detenuto ex art. 35-ter Ord. pen. sia suscettibile di essere compensata con l’obbligazione che grava sul detenuto, nei confronti dello Stato, per il pagamento della pena pecuniaria cui lo stesso sia stato eventualmente condannato (Sez. 1, n. 11108 del 23/11/2022, dep. 2023, Rv. 284432 (conformi Sez. 1, n. 7371 del 21/12/2022, dep. 2023, n.m.; Sez. 1, n. 13095 07/12/2023, dep. 2024, n.m.). Nel reclamo il Ministero della Giustizia aveva opposto, tra l’altro, l’esistenza, a carico di GU, di una obbligazione di questo tipo rimasta inevasa; il Tribunale di sorveglianza ha ritenuto di non potere accogliere tale eccezione sulla base delle ragioni sopra indicate, che però non possono essere condivise.\nAnzitutto, come chiarito dalla giurisprudenza delle Sezioni civili, l’art. 1243 cod. civ. stabilisce i presupposti sostanziali ed oggettivi del credito opposto in compensazione, ossia la liquidità, inclusiva del requisito della certezza, e l’esigibilità (Sez. U, n. 23225 del 15/11/2016, Rv. 641764 - 02). Il requisito della certezza di un credito “attiene all’ esistenza dell’obbligazione, e quindi al titolo costitutivo del credito” (ibidem, in motivazione). Nel caso di una pena pecuniaria, pertanto, il titolo costitutivo del credito è dato non dalla iscrizione a ruolo, né dalla emissione della cartella di pagamento, ma dalla sentenza di condanna divenuta irrevocabile. Il credito è poi liquido quando è “determinato nell’ammontare in base al titolo” (ibidem, sempre in motivazione).\nUna sentenza di condanna a pena pecuniaria contiene, pertanto, già un credito che, oltre ad essere certo, è anche liquido, perché, non essendo ammissibile la condanna a pena generica, ne deve indicare necessariamente anche l’ammontare. Il credito è poi esigibile quando non sono apposte condizioni al suo pagamento, come avviene per una condanna a pena pecuniaria cui non sia apposto il beneficio della pena sospesa.\nPertanto, una condanna a pena pecuniaria, determinata nel suo ammontare, e non sottoposta a condizioni, è già di per sé un titolo che può essere speso dal Ministero della Giustizia in compensazione nella procedura di cui all’art. 35-ter Ord. pen. L’esistenza di una tale condanna può essere dimostrata nel procedimento ex art. 35-ter Ord. pen attraverso la produzione in giudizio dell’ordine di esecuzione emesso dal pubblico ministero, atteso che si tratta di un provvedimento con cui viene messa in esecuzione la condanna, e che dà conto anche delle sopravvenienze, quali eventuali ordinanze di riconoscimento della continuazione.\nL’ordine di esecuzione contiene, in definitiva, la posizione giuridica attuale del condannato, in conformità, d’altronde, alla giurisprudenza civile della Suprema Corte che ha già ritenuto, in una procedura proprio di cui all’art. 35-ter, che per provare il controcredito dello Stato sia sufficiente la “tempestiva produzione della posizione giuridica dell’intimato” (Sez. 3, n. 2350 del 29/01/2019, Rv. 652480). A differenza di quanto sostenuto nella ordinanza impugnata, pertanto, l’iscrizione a ruolo e la sentenza di pagamento non servono a provare l’esistenza di un credito certo, perché sono soltanto atti della procedura di esecuzione coattiva di tale credito, che è una procedura meramente eventuale, che presuppone l’inadempimento spontaneo dell’obbligo di pagamento e che comunque non incide sull’attuale esistenza del credito esigibile.\nPer le stesse ragioni deve pure escludersi che l’avvenuto riconoscimento dell’indennizzo da parte del magistrato di sorveglianza in favore del detenuto non costituisce un credito, poiché essendo certo il suo ammontare anche esso può essere oggetto di compensazione. Parimenti non può essere attribuita rilevanza decisiva all’ulteriore argomento utilizzato dal Tribunale di sorveglianza per escludere la compensazione, ovvero che la pena pecuniaria potrebbe essere convertita ai sensi dell’art. 660 cod. proc. pen., perché tale conversione non risulta essere stata disposta e non può essere introdotta in giudizio in modo meramente ipotetico e congetturale.\nNe consegue che l’ordinanza impugnata non resiste alle censure che le sono state rivolte, e che il ricorso deve essere accolto con rinvio per nuovo giudizio, in cui il Tribunale di sorveglianza valuterà, in base ai principi di diritto enunciati, se esista nel caso in esame un controcredito attuale del Ministero della Giustizia al pagamento della pena pecuniaria inflitta a GU ed a quanto lo stesso esattamente ammonti.",
    "author": "Vincenzo Giglio",
    "source": "terzultimafermata.blog",
    "published_date": "2026-01-20"
  },
  "https://ristretti.org/i-provvedimenti-del-magistrato-di-sorveglianza-sui-permessi-con-scorta-non-sono-impugnabili": {
    "title": "I provvedimenti del Magistrato di Sorveglianza sui permessi con scorta non sono impugnabili",
    "link": "https://ristretti.org/i-provvedimenti-del-magistrato-di-sorveglianza-sui-permessi-con-scorta-non-sono-impugnabili",
    "content": "ordinamentopenale.it, 20 gennaio 2026\nCass. pen., sez. I, 16/12/2025 (ud. 16/12/2025, dep. 15/01/2026), n. 1748 (Pres. Santalucia, Rel. Calaselice). La questione giuridica, affrontata dalla Suprema Corte nel caso di specie, riguardava se i provvedimenti in materia di permessi con scorta del detenuto possano formare oggetto d’impugnazione. Ma, prima di vedere come il Supremo Consesso ha trattato siffatta questione, esaminiamo brevemente il procedimento in occasione del quale è stata emessa la sentenza qui in commento. Il Tribunale di sorveglianza di Sassari, in accoglimento di un reclamo proposto avverso un provvedimento del Magistrato di sorveglianza competente che aveva concesso un permesso ex art. 30, comma 2, ord. pen., e segnatamente concedendo al condannato il permesso di necessità per la durata di quattro giorni, in regime di detenzione domiciliare.\nCiò posto, avverso questa decisione ricorreva per Cassazione il Procuratore generale presso la Corte di Appello di Cagliari, sezione distaccata di Sassari, che deduceva vizio di motivazione sotto il profilo della mancanza e illogicità.\nIl Supremo Consesso riteneva il ricorso suesposto infondato - In particolare, tra le argomentazioni che inducevano la Suprema Corte ad addivenire a siffatto esito decisorio, era richiamato quell’orientamento nomofilattico secondo il quale i provvedimenti in materia di permessi con scorta del detenuto non possono formare oggetto d’impugnazione da parte dell’interessato, atteso che si tratta di decisioni rimesse alla valutazione discrezionale del magistrato di sorveglianza (così: Cass. pen., Sez. 1, n. 29372 del 27/06/2001).\nI risvolti applicativi - I provvedimenti degli organi di sorveglianza in materia di permessi con scorta non sono impugnabili dall’interessato, in quanto espressione di valutazioni discrezionali del magistrato di sorveglianza.",
    "author": null,
    "source": "Ristretti Orizzonti",
    "published_date": "2026-01-20"
  },
  "https://ristretti.org/roma-salvate-giuseppe-scuderi-la-sua-condanna-a-vita-e-una-condanna-a-morte": {
    "title": "Roma. Salvate Giuseppe Scuderi, la sua condanna a vita è una condanna a morte",
    "link": "https://ristretti.org/roma-salvate-giuseppe-scuderi-la-sua-condanna-a-vita-e-una-condanna-a-morte",
    "content": "di Sergio D’Elia\nL’Unità, 20 gennaio 2026\n59 anni, rinchiuso a Regina Coeli in espiazione di una pena che non dovrebbe finire mai. La qualità della sua vita è legata a una sedia a rotelle, appesa a un tubicino di un sacchetto di liquido nutriente. Da due anni non sente più i sapori e i profumi dei cibi siciliani dell’infanzia. Il suo esofago è sparito, distrutto da un sorso di sostanza caustica. Si chiama Giuseppe Scuderi, ha 59 anni ed è detenuto nel carcere di Regina Coeli, in espiazione di una pena che non dovrebbe finire mai, secondo una sentenza di condanna emessa al di qua di ogni ragionevole dubbio. Ma alla pena fino alla morte si è aggiunta ora la pena di vivere incatenato a una sedia, non autosufficiente, con una piaga da decubito al terzo stadio, il cuore sofferente, incapace di deglutire anche la sua saliva, con un buco nell’intestino da cui dipende interamente la sua nutrizione.\nGiuseppe era uno dei più assidui animatori del Laboratorio di Nessuno tocchi Caino Spes contra Spem nel carcere di Rebibbia. Del suo luogo di pena si prendeva cura anche se non meritava di starci. Con la sua divisa marrone da lavorante, la forbicione da giardiniere e il tosaerba curava il verde di Rebibbia. Temperava così il grigio scuro imperante del ferro e del cemento. Nella sua opera di misericordia, dava da bere ai prati assetati del carcere, anche fuori dalla sezione e, dopo un po’, per la fiducia conquistata, anche alle aiuole fuori dal muro di cinta. Grazie alla sua bravura e alla sua buona condotta si era meritato qualche permesso premio da condividere con la mamma e la moglie che ha la fortuna di avere, che lo hanno sempre amato e in sedici anni di carcere mai abbandonato. Un giorno di maggio di due anni fa, con un gesto disperato, ha perso in un colpo la possibilità di mangiare, di bere, di vivere. L’acido che ha bevuto gli ha provocato lesioni gravissime all’apparato digerente. È iniziato un calvario di continui ricoveri ospedalieri, interventi chirurgici complessi per la rimozione di una parte dello stomaco, per il buco nel digiuno per l’alimentazione artificiale.\nCon Elisabetta Zamparutti e Rita Bernardini siamo stati in visita a Regina Coeli il giorno di Capodanno. Lo abbiamo trovato con qualche anno in più e molti chili in meno dall’ultima volta che lo avevamo visto. Era in una cella dell’infermeria condivisa con un altro detenuto. Così piccola e stretta che a malapena la sua sedia a rotelle passava tra il letto e il muro. Per venire a salutarci alle sbarre del cancello, avanzava trascinando i piedi e tirandosi dietro il trespolo della flebo. Il suo corpo va liberato il più presto possibile, in cella rischia di spegnersi, abbiamo pensato.\nLa stessa documentazione sanitaria lo certifica: Giuseppe Scuderi sta dimagrendo fino a una soglia critica. All’uscita dall’Ospedale “Sandro Pertini”, il 3 dicembre 2024, pesava 62 chili. A febbraio 2025 era già sceso a 58 chili. A luglio 2025 è a 55 chili. Sette chili in meno in pochi mesi, su un organismo già devastato. I medici parlano di “stato di disidratazione e malnutrizione calorico-proteica” e di una progressiva perdita di massa, forza e funzione muscolare. Secondo medici e documenti ufficiali, il suo corpo non riesce più a mantenere le funzioni vitali in modo adeguato. La sua permanenza in carcere non è più solo incompatibile con il suo quadro clinico: è diventata un rischio concreto per la sua stessa sopravvivenza.\nPer questo, il suo difensore, l’Avvocato Fabio Federico del Foro di Roma, ha presentato al Tribunale di Sorveglianza di Roma una istanza urgente di differimento della pena per grave infermità fisica e, in subordine, di detenzione domiciliare in una struttura sanitaria specializzata. Una richiesta estrema, sorretta da cartelle cliniche, relazioni mediche, referti e una disponibilità di accoglienza già formalmente dichiarata da una struttura assistenziale in Sicilia. In via di estremo subordine, e con la massima urgenza, almeno un ricovero provvisorio in una struttura del Servizio Sanitario Nazionale, per scongiurare l’imminente pericolo di vita, in attesa della decisione definitiva.\nLa Costituzione, all’articolo 27, impone che le pene non possano consistere in trattamenti contrari al senso di umanità. L’articolo 32 tutela la salute come diritto fondamentale dell’individuo, anche se detenuto. Il giudice di sorveglianza deve valutare non solo la gravità di ogni singola patologia - leggo dai referti: la cardiopatia ischemica cronica, trattata con angioplastica e stent, la stenosi esofagea severa, la piaga da decubito sacrale di III stadio, la perdita progressiva dell’autonomia motoria, fino alla sedia a rotelle, gli episodi di infezione intestinale, la febbre, i dolori addominali, la difficoltà a proseguire la nutrizione artificiale - ma la gravità dell’insieme delle sofferenze e la loro gestione concreta nel contesto carcerario. Un semplice passaggio nel corridoio dell’infermeria di Regina Coeli, il solo affacciarci al cancello della cella, una sola occhiata allo spazio e poi uno sguardo volto alla persona detenuta, costituirebbero perizia legale, testimonianza oculare, prova documentale. Sarebbero sufficienti per misurare e bilanciare la pericolosità sociale del condannato e la reale possibilità di cura nel luogo della pena. Per poi decidere se la malattia di Giuseppe Scuderi sia compatibile con il carcere, con tutte le carceri, non solo con quello di Regina Coeli. Se il suo stato di salute e di detenzione non determini un’esistenza al di sotto di una soglia minima di dignità.\nIl carcere, che dovrebbe garantire le cure, diventa così il luogo dove le sue condizioni rischiano di peggiorare in modo inarrestabile. Il buco chirurgico all’intestino, la digiunostomia, la corretta gestione di questo dispositivo da cui dipende la sopravvivenza di Scuderi, secondo un parere medico allegato all’istanza dell’Avvocato Federico, è netto: è “pratica pressoché impossibile in regime di detenzione in carcere”. Perché servono regole di igiene rigidissime, difficili da rispettare in un ambiente promiscuo, perché il rischio di contaminazione è elevatissimo, perché eventuali complicanze (dislocazione, ostruzione, infezione) richiedono interventi specialistici immediati, non garantibili in un istituto di pena. Servono strutture e standard che il carcere, per sua natura, non può offrire. A novembre 2025, Scuderi è stato ricoverato d’urgenza e si era reso necessario il posizionamento di una nuova digiunostomia. Non un controllo di routine, ma un intervento salvavita. Dopo il ricovero, l’uomo è stato riportato in carcere esattamente nelle stesse condizioni di estrema vulnerabilità, in un contesto che si era già dimostrato inadeguato a garantire la sua sopravvivenza.\nIl cuore giuridico della vicenda di Pippo Scuderi è tutto qui: può lo Stato continuare a far scontare la pena dell’ergastolo a una persona nelle sue condizioni, sapendo che la sua condanna a vita rischia di diventare una condanna a morte? È accettabile che lo Stato, pur consapevole del quadro clinico, mantenga in carcere una persona in condizioni tali da rendere probabile un esito fatale, anziché garantirle cure adeguate in un ambiente protetto? La risposta, ora, è nelle mani del Tribunale di Sorveglianza di Roma. Ma riguarda tutti noi.\nQuesto articolo è anche un appello per il diritto alla vita e alla salute di Giuseppe Scuderi. È anche una sorta di “amicus curiae”. Noi non siamo parte in causa, ma da “amici della corte”, anche come Nessuno tocchi Caino, interveniamo a beneficio di chi deve decidere. Noi testimoniamo che Giuseppe Scuderi è una persona buona, che non costituisce un pericolo per nessuno, che vale la pena salvare, e che la pena in carcere può costituire semmai un pericolo per lui.\nNoi sappiamo che il caso di Scuderi non riguarda solo un singolo detenuto. È diffuso nel nostro sistema penitenziario. Quanti altri casi simili esistono oggi nelle carceri italiane, tra persone malate gravi, non autosufficienti, con presìdi salvavita difficili da gestire in una cella sovraffollata? Annunciamo qui l’inoltro imminente di altre due istanze pubbliche, altri due “amicus curiae” di Nessuno tocchi Caino. Uno riguarda il caso di Danilo Coppola, detenuto nel carcere di San Vittore. L’altro il caso di Giosuè Chindamo, detenuto a Poggioreale. La loro vita è in pericolo e con la loro, a ben vedere, anche la vita del Diritto e della Costituzione nelle carceri del nostro Paese. Semmai è possibile che il Diritto e la Costituzione vivano in un carcere, nel “cimitero dei vivi”.",
    "author": null,
    "source": "Ristretti Orizzonti",
    "published_date": "2026-01-20"
  },
  "https://ristretti.org/asti-ilaria-cucchi-christian-andava-curato-non-lasciato-morire-in-cella": {
    "title": "Asti. Ilaria Cucchi: “Christian andava curato, non lasciato morire in cella”",
    "link": "https://ristretti.org/asti-ilaria-cucchi-christian-andava-curato-non-lasciato-morire-in-cella",
    "content": "di Valentina Moro\nLa Stampa, 20 gennaio 2026\nLa senatrice di Avs: “Servono psichiatri che intervengano in questi casi. La procura faccia chiarezza”. Il suicidio di Christian Guercio nella casa di reclusione di Asti il 29 dicembre è stato l’ottantesimo e l’ultimo nelle carceri italiane nel 2025. “C’è qualcosa che poteva andare diversamente?”, se lo chiedono la famiglia, gli amici e ora un’interrogazione parlamentare di Ilaria Cucchi e Marco Grimaldi di Alleanza Verdi e Sinistra. Sono passati 17 anni dall’omicidio di Stefano Cucchi, ma per la sorella Ilaria ora senatrice, troppo poco è cambiato. Guercio era stato arrestato per resistenza a pubblico ufficiale mentre aveva una crisi legata all’assunzione di droghe. Nei giorni in cui il ministero dell’Interno ha annunciato un nuovo pacchetto sicurezza il caso avvenuto ad Asti riporta l’attenzione sulla gestione delle problematiche psichiatriche in carcere.\nGuercio soffriva di problemi di tossicodipendenza e di un disturbo oppositivo provocatorio. Qualcosa non ha funzionato nel suo arresto?\n“Bisogna capire bene le dinamiche, ma i meccanismi sono sempre gli stessi. Il mio primo pensiero va alla famiglia che ha riposto la fiducia nelle istituzioni, chiamando l’ambulanza, ed è stata ripagata con il cadavere del figlio. C’è da chiedersi perché di fronte a una chiamata al Pronto soccorso si presentino anche le forze dell’ordine. E soprattutto perché nessuno si sia preoccupato di sapere quali fossero i motivi per cui era stato chiesto l’intervento dei medici e in che condizioni si trovasse. Ho vissuto sulla mia pelle la realtà degli abusi in divisa. Dopo essermi battuta tanto ero convinta che di passi avanti se ne fossero fatti, invece no”.\nChe risposta si aspetta dall’interrogazione parlamentare?\n“Ho dei forti dubbi, in questi casi di solito le risposte non arrivano o sono parziali. Mi auguro che la procura si attivi per arrivare alla verità e che i responsabili della morte di Christian rispondano di quello che hanno fatto”.\nSecondo i referti in Pronto soccorso Guercio non ha avuto un esame psichiatrico, lo stesso all’ingresso nella casa di reclusione...\n“Sarei rimasta stupita del contrario. Dovrebbe essere la prassi, ma molto spesso non è così. I detenuti con problemi psichiatrici, soprattutto tra i nuovi giunti, rappresentano un’alta percentuale - al Regina Coeli sono la metà - eppure non vengono curati, spesso sono solo imbottiti di farmaci. I carcerati tossicodipendenti sono gli ultimi tra gli ultimi”.\nGuercio in passato era già stato ricoverato per aver tentato il suicidio...\n“Christian non doveva essere in cella. Persone in situazioni del genere rappresentano un pericolo per sé e per gli altri. Dovrebbero essere spostati in strutture più adatte, ma spesso non c’è posto”.\nGli istituti sono sotto organico...\n“Le carenze di personale sono enormi, sia nella polizia penitenziaria sia tra i sanitari, e gli operatori spesso non sono abbastanza formati per affrontare situazioni di emergenza”.\nDopo l’arresto alla famiglia è stato ripetutamente chiesto se volessero denunciare. È un episodio isolato?\n“Abbiamo a che fare spesso con verbali falsi o forzati. Mio fratello è arrivato davanti al giudice e al pm con un verbale dove c’era scritto che era albanese senza fissa dimora, nessuno si è reso conto che era stato pestato poche ore prima”.\nQuali potrebbero essere gli effetti negli istituti del nuovo pacchetto sulla sicurezza annunciato dal Viminale?\n“Il governo al posto di creare nuovi reati, dovrebbe tentare di affrontare il problema delle carceri a partire dalla formazione degli agenti. Ma poi come potrebbero raccontare che i detenuti sono i peggiori nemici della società e che devono soffrire?”.",
    "author": "Valentina Moro\nLa Stampa",
    "source": "La Stampa",
    "published_date": "2026-01-20"
  },
  "https://ristretti.org/milano-dopo-le-denunce-nelle-celle-del-carcere-di-opera-nulla-e-cambiato": {
    "title": "Milano. Dopo le denunce nelle celle del carcere di Opera nulla è cambiato",
    "link": "https://ristretti.org/milano-dopo-le-denunce-nelle-celle-del-carcere-di-opera-nulla-e-cambiato",
    "content": "di Damiano Aliprandi\nIl Dubbio, 20 gennaio 2026\nNessuna risposta dal ministero della Giustizia e, intanto, al carcere di Opera la situazione continuerebbe a peggiorare. L’associazione Yairaiha torna a farsi sentire perché, dopo l’interrogazione parlamentare di Roberto Giachetti che abbiamo riportato su Il Dubbio e le denunce sulla gestione dell’istituto milanese, afferma che non è cambiato nulla. Anzi, le ultime segnalazioni parlano di un clima ancora più pesante, fatto di comunicazioni confuse e diritti calpestati ogni giorno. Il cuore della nuova protesta riguarda i contatti con le famiglie, che per un detenuto sono l’unico modo per non perdere il legame con il mondo esterno. Secondo l’associazione, all’interno delle sezioni è comparso un avviso che annunciava il taglio delle telefonate mensili. All’inizio la data di partenza doveva essere il 12 gennaio 2026, ma poi qualcuno ha cambiato quella data a mano, anticipandola al primo del mese. Il risultato? Molte persone, che avevano già usato i loro minuti pensando di averne altri a disposizione, si sono ritrovate isolate per tutto il resto di gennaio. Un cortocircuito che ha creato una pressione psicologica fortissima tra le celle.\nMa a far male sono soprattutto le storie che riguardano i bambini. Lo scorso 17 gennaio si doveva tenere l’iniziativa “La Befana con papà”, un momento di festa organizzato da un’associazione esterna per permettere ai figli piccoli di abbracciare i genitori detenuti. Su 12 richieste, però, ne sono state accettate solo 7. In molti casi, i padri non hanno nemmeno potuto avvisare le famiglie del rifiuto perché avevano finito le telefonate o perché la notizia è arrivata solo all’ultimo momento. Così, diversi bambini sono rimasti ad aspettare un incontro che non è mai avvenuto.\nTutto questo si inserisce in un quadro che avevamo già raccontato: dopo l’evasione di un detenuto avvenuta il 7 dicembre scorso, la vita a Opera è diventata un incubo. Come riportava l’interrogazione del deputato Giachetti, si parla di perquisizioni quotidiane con gli agenti che salgono sui letti con le scarpe sporche, di sezioni all’avanguardia chiuse senza spiegazioni e di familiari tenuti chiusi a chiave per ore in sala d’attesa, quasi fossero degli ostaggi.\nL’associazione Yairaiha si chiede ora come tutto questo possa aiutare il percorso di rieducazione previsto dalla Costituzione. Tagliare i ponti con i figli e le mogli in modo così caotico non serve a garantire la sicurezza, ma produce solo sofferenza e tensione. Per questo chiedono un intervento urgente: il detenuto non è un numero e il rispetto della dignità umana non dovrebbe mai essere un optional, nemmeno dietro le sbarre di un carcere di massima sicurezza.\nL’interrogazione del deputato di Italia Viva chiedeva al ministro della Giustizia di verificare i fatti, anche attraverso un’ispezione ministeriale. Voleva sapere se fosse vero che erano state date disposizioni che hanno ridotto drasticamente i contatti con gli affetti, se fosse vero che il progetto della sezione B - attivo da 15 anni con un regime “aperto” - era stato dismesso, se fosse vero che erano stati eliminati i colloqui con terze persone. A oggi non è arrivata alcuna risposta ufficiale. E intanto i fatti segnalati continuano ad accumularsi.\nL’associazione chiede che venga posta fine a pratiche che nulla hanno a che vedere con la funzione rieducativa della pena e che venga ristabilito un trattamento rispettoso della dignità umana, della trasparenza e dei diritti fondamentali. “Questo ennesimo grido di dolore che arriva dal carcere di Opera”, scrivono, “riguarda non solo chi è ristretto, ma anche le famiglie e i minori coinvolti”. Bambini che arrivano davanti al cancello e vengono rimandati indietro. Padri che non possono nemmeno telefonare per spiegare cosa è successo. Famiglie che aspettano una risposta che non arriva. La normalità, a Opera, sembra ancora molto lontana.",
    "author": "Damiano Aliprandi\nIl Dubbio",
    "source": "Il Dubbio",
    "published_date": "2026-01-20"
  },
  "https://ristretti.org/torino-suicidio-di-moussa-al-cpr-le-accuse-dellex-direttrice-la-garante-non-si-presento": {
    "title": "Torino. Suicidio di Moussa al Cpr, le accuse dell’ex direttrice: “La Garante non si presentò”",
    "link": "https://ristretti.org/torino-suicidio-di-moussa-al-cpr-le-accuse-dellex-direttrice-la-garante-non-si-presento",
    "content": "di Ludovica Lopetti\nCorriere di Torino, 20 gennaio 2026\n“Eravamo donne immerse in un sistema istituzionale profondamente maschile, che non ha fatto altro che ricordarci costantemente che eravamo dei civili, che ci occupavamo dei servizi e che a quello avremmo dovuto limitarci. Peccato che questo principio fosse chiaro per noi, ma venisse richiamato dalle forze dell’ordine solo quando faceva loro comodo. In caso contrario ci veniva ricordato che eravamo direttrici e ci venivano attribuiti ruoli e responsabilità che non ci appartenevano”. È un duro j’accuse il testo letto in aula da Annalisa Spataro, ex direttrice del Cpr di corso Brunelleschi a processo per la morte di Moussa Balde, il 23enne originario della Guinea che nel maggio 2021 si tolse la vita in un modulo di isolamento dopo essere arrivato da Ventimiglia, dove aveva subito una violenta aggressione.\nLa dipendente di Gepsa, società di facility management che fino al 2023 gestiva i servizi nel centro, risponde di omicidio colposo insieme al responsabile sanitario Fulvio Pitanti. Ieri, con l’istruttoria alle battute finali, ha reso dichiarazioni spontanee leggendo una lunga memoria davanti al giudice Claudio Canavero, in cui ha rievocato episodi inediti e non ha risparmiato pesanti critiche all’operato della Polizia e dei Garanti dei detenuti. “Dissi a Moussa che ero disponibile a chiedere a Gigante (funzionario di Polizia indagato e poi archiviato, ndr) di trasferirlo nell’area insieme agli altri - ha raccontato. Gli chiarii che non potevo garantirgli nulla e che la decisione non dipendeva da me, essendo lui trattenuto in ospedaletto per motivi di ordine pubblico. Lui si mostrò sorpreso. Mi disse: “Sto bene dove sto, ho la tv. Voglio restare qui. Sto solo aspettando perché ho chiesto di essere rimpatriato, non voglio più stare in Italia”.\nL’imputata ha anche descritto il suo rapporto di lavoro con Gepsa e con la forza pubblica presente nel Centro. “Dire che ero direttrice del Cpr è fuorviante - ha spiegato - Sarebbe stato più appropriato definirmi responsabile dei servizi alla persona all’interno del Cpr. Mi resi conto di quanto fosse difficile far comprendere che non avevo un ruolo direttivo assimilabile a quello di un carcere: non avevo alcun potere decisionale, giuridico, disciplinare, né di spesa. Ero inquadrata come impiegata di primo livello, una lavoratrice subordinata che doveva attenersi alle direttive ricevute all’interno di una struttura gerarchica”. Duro il suo giudizio sull’operato della ex garante comunale Monica Gallo, accusata di affidare anche le comunicazioni importanti a “messaggi su Whatsapp”.\n“La questura spostava i reclusi a suo piacimento nell’ospedaletto. Venne invitata la Garante a fare visita a Moussa, lei rispose: “Non prima della prossima settimana”. Ma lui commise il gesto estremo prima. Mi pare che in alcuni casi ci sia stato un interesse al silenzio”, ha dichiarato Spataro. “Nel nostro piccolo - ha concluso - abbiamo fatto tutto ciò che era possibile fare. In questi anni ci siamo sentite dire quanto fossimo inadeguate perché non prendevamo decisioni e soprattutto perché non prendevamo posizione. Ma chi lavora in un posto come il Cpr non è lì per essere d’accordo con ciò che accade: eravamo lì solo per lavorare”.",
    "author": "Ludovica Lopetti\nCorriere",
    "source": "Corriere di Torino",
    "published_date": "2026-01-20"
  },
  "https://ristretti.org/alessandria-detenuti-in-regime-di-41-bis-a-san-michele-continua-il-silenzio-dal-ministero": {
    "title": "Alessandria. Detenuti in regime di 41 bis a San Michele, continua il silenzio dal Ministero",
    "link": "https://ristretti.org/alessandria-detenuti-in-regime-di-41-bis-a-san-michele-continua-il-silenzio-dal-ministero",
    "content": "di Adelia Pantano\nLa Stampa, 20 gennaio 2026\nL’allarme lanciato dal deputato Federico Fornaro: “La mia interrogazione senza risposta”. È dal silenzio del ministero della Giustizia che prende le mosse l’allarme lanciato dal deputato Pd Federico Fornaro sul futuro del carcere di San Michele ad Alessandria. “Nello scorso ottobre avevo presentato un’interrogazione urgente al ministro - afferma - ma da allora nessuna risposta”. Secondo il parlamentare emergono indicazioni più chiare dal verbale della Conferenza permanente Stato-Regioni del 18 dicembre scorso. In quella sede, riferisce Fornaro, il sottosegretario Andrea Delmastro delle Vedove ha illustrato il piano di riorganizzazione del circuito del 41-bis confermando voci che circolavano da mesi: “Le carceri dedicate al regime speciale passeranno da 12 a sette. In Piemonte si scenderà da tre istituti a uno solo, il San Michele ad Alessandria”. Una scelta che comporterebbe una concentrazione senza precedenti in città: circa 150 detenuti in 41-bis, pari al 20% del totale nazionale.\nLe perplessità in provincia - La decisione solleva forti perplessità anche nel Partito democratico della provincia che denuncia modalità ritenute arbitrarie e l’assenza di confronto con il territorio. “Caricare sul carcere di Alessandria un peso mai visto prima, senza un coinvolgimento delle amministrazioni locali, è una scelta che dovrebbe imporre maggiore responsabilità ed equilibrio”, sottolineano i Dem.\nA confermare i timori sono i dati del ministero della Giustizia che fotografano un drastico calo delle presenze complessive, accompagnato da lavori strutturali di adeguamento agli standard di massima sicurezza. Sul fronte sanitario Fornaro richiama la previsione di reparti ospedalieri dedicati ai detenuti in 41-bis in ogni capoluogo di provincia. “È un passaggio tutt’altro che marginale - avverte -, perché coinvolge direttamente gli ospedali e l’organizzazione dei servizi sanitari. Serve sapere se e come il territorio sarà messo nelle condizioni di reggere questo carico”.\nPreoccupazioni condivise anche dal Comune di Alessandria. L’assessora alle Politiche sociali Roberta Cazzulo parla di una scelta che “rischia di scardinare l’identità di un istituto storicamente aperto al territorio”, ricordando come una storia lunga decenni di scuola, lavoro, volontariato e percorsi di risocializzazione rischi di essere cancellata senza spiegazioni. “Gli oltre 400 mila cittadini della provincia meritano risposte chiare - conclude il Pd provinciale - e le meritano ora”.",
    "author": "Adelia Pantano\nLa Stampa",
    "source": "La Stampa",
    "published_date": "2026-01-20"
  },
  "https://ristretti.org/trento-i-libri-liberano-la-raccolta-fondi-per-la-biblioteca-del-carcere-a-quota-21-mila-euro": {
    "title": "Trento: “I libri liberano”, la raccolta fondi per la biblioteca del carcere a quota 21 mila euro",
    "link": "https://ristretti.org/trento-i-libri-liberano-la-raccolta-fondi-per-la-biblioteca-del-carcere-a-quota-21-mila-euro",
    "content": "vitatrentina.it, 20 gennaio 2026\nHa superato quota 21 mila euro, più del doppio dei 10 mila euro attesi all’inizio, la campagna di crowdfunding “I libri liberano”, nata per rinnovare la biblioteca della Casa circondariale di Trento con l’acquisto di cinquecento nuovi libri e dvd. Grazie alla cifra raccolta, sono già stati acquistati 255 libri, tra cui dizionari in varie lingue e frasari, romanzi, saggi, fumetti, libri in lingua straniera, manuali per la patente e scolastici. I fondi serviranno inoltre per comprare dvd, ebook, audiolibri e lettori, ma anche giochi e materiali che stimolano creatività e socialità. Non solo, le donazioni permetteranno di organizzare iniziative culturali come presentazioni di libri e spettacoli teatrali, organizzati dentro e fuori dal carcere.\nL’iniziativa non si esaurisce con la campagna di crowdfunding. È infatti possibile dare il proprio contributo con un versamento sul conto corrente dell’Associazione provinciale aiuto sociale, indicando come causale “I libri liberano”.\nPer avere un’idea del proprio impatto, si può tenere conto che con 5 euro è possibile acquistare un fumetto, regalando leggerezza, immagini e parole che accendono la fantasia. Con 15 euro si dona un romanzo, che può cambiare lo sguardo sul mondo, e con 25 un saggio o un libro scolastico. Infine, con 50 euro si mette a disposizione un testo universitario per chi studia, sogna e costruisce il futuro, mentre con 100 euro un dizionario, chiave d’accesso alla lingua e alla cultura di un popolo.\nLa campagna, promossa nell’ambito del progetto Liberi da dentro, è stata finanziata anche grazie al bando “Cultura e sport per il sociale 2025” della Fondazione Caritro con il sostegno di Sparkasse per il Crowdfunding e ha visto l’adesione di oltre sessanta biblioteche su tutto il territorio provinciale e venti librerie. Intanto, l’Amministrazione comunale di Trento ha rinnovato l’acquisto di quotidiani e riviste per le tre sezioni in cui è suddivisa la biblioteca della Casa Circondariale di Trento. Per il secondo anno, i detenuti e le detenute potranno così leggere le pagine dell’Adige, del T, del Corriere della Sera con l’edizione locale del Corriere del Trentino, ma anche della Gazzetta dello Sport, di Panorama e L’Espresso, oltre che di Vita Trentina, Trentino Mese e Questo Trentino. Gli abbonamenti sono stati concordati con la direttrice e la referente della Casa Circondariale, che hanno valutato le richieste e le esigenze della popolazione carceraria, grata di poter usufruire di questa opportunità.\nNegli ultimi due anni, la biblioteca ha inoltre donato alla Casa Circondariale quasi 800 pubblicazioni tra libri di narrativa, saggistica e fumetti appartenenti ai volumi eliminati definitivamente dalle raccolte secondo le procedure di scarto o ricevuti in dono dagli utenti. Nell’ultimo anno i testi sono stati selezionati con la collaborazione dei volontari che operano nel carcere.\nAttività di promozione e sensibilizzazione sul tema del carcere sono infine in programma nel corso del 2026: la biblioteca è al lavoro per organizzare incontri e testimonianze, che nei prossimi mesi permetteranno alla cittadinanza di vivere esperienze di conoscenza e approfondimento. “Trento è una città che tiene al suo carcere e lo fa cercando sempre nuovi punti di contatto - ha concluso l’assessora alle Politiche sociali Giulia Casonato. Lo desiderano i cittadini e le cittadine, ma anche l’Amministrazione con le attività di donazione dei libri e il rinnovo degli abbonamenti di riviste e quotidiani per i detenuti e le detenute”.",
    "author": null,
    "source": "Ristretti Orizzonti",
    "published_date": "2026-01-20"
  },
  "https://ristretti.org/ragusa-colorare-lassenza-laboratorio-di-mandala-per-figlie-di-detenuti": {
    "title": "Ragusa. “Colorare l’assenza”, laboratorio di mandala per figlie di detenuti",
    "link": "https://ristretti.org/ragusa-colorare-lassenza-laboratorio-di-mandala-per-figlie-di-detenuti",
    "content": "di Rosa Cambara\nconmagazine.it, 20 gennaio 2026\nNel silenzio di una stanza luminosa, forme e colori iniziano a intrecciarsi. Non si tratta solo di disegno, ma di ascolto. Torna il laboratorio di mandala promosso dalla Cooperativa sociale Il Sorriso grazie al progetto “Sprigiona il tuo cuore”, selezionato da Con i bambini nell’ambito del Fondo per il contrasto della povertà educativa minorile, nelle sedi di Siracusa e Vittoria (provincia di Ragusa). Protagoniste sono le figlie di persone detenute o in misura alternativa alla detenzione, adolescenti che vivono quotidianamente l’assenza di un genitore, spesso accompagnata da un carico emotivo difficile da esprimere. A loro è stato dedicato uno spazio sicuro, creativo e libero, dove poter ritrovare un equilibrio interiore e un senso di appartenenza. Dopo un primo ciclo di incontri d’estate, il laboratorio è ripreso a ottobre per partecipanti dai 6 ai 12 anni e dai 13 ai 17 anni.\nIl mandala, antica forma d’arte meditativa basata sulla simmetria e sull’equilibrio, si è rivelato uno strumento potente per dare voce a emozioni spesso taciute, per riconoscersi senza dover spiegare troppo. Durante ogni incontro, guidato dalla psicologa Alessandra Faino, le ragazze hanno scelto i colori, condiviso riflessioni secondo i propri tempi, hanno riso, si sono ascoltate. Insieme hanno imparato a ricostruire legami, anche quando la vita familiare è segnata da fratture dolorose. “Sprigiona il tuo cuore” continua a generare spazi di possibilità, dove arte, cura e relazioni si intrecciano per offrire nuove prospettive a chi troppo spesso resta invisibile. Il progetto interviene nei territori di Ragusa, Siracusa e Augusta per innescare un cambiamento positivo nel legame tra genitori detenuti e figli, attraverso sostegno psicologico e laboratori ludico-creativi per offrire tempo di qualità e momenti di interazione arricchiti di nuovi significati.",
    "author": "Rosa Cambara",
    "source": "conmagazine.it",
    "published_date": "2026-01-20"
  },
  "https://ristretti.org/venezia-quando-il-carcere-da-speranza": {
    "title": "Venezia. Quando il carcere dà speranza",
    "link": "https://ristretti.org/venezia-quando-il-carcere-da-speranza",
    "content": "di Elena Filini\nConfidenze, 20 gennaio 2026\nIl penitenziario femminile della Giudecca, a Venezia, diventa luogo di riscatto: arte, lavoro e relazioni ricuciono il tempo dell’attesa e aprono strade concrete verso una seconda possibilità di futuro. Vite in attesa. Che imparano a dare valore al tempo per poter un giorno volare. Alla Giudecca, isola nell’isola, vivono le detenute del carcere femminile di Venezia in un contatto stretto e inclusivo con la città. Forse per questo nel 2024 Papa Francesco ha voluto aprire la casa di detenzione alla Biennale d’arte. Era la prima volta ed è stato un percorso emozionante: le opere di Claire Fontaine e Maurizio Cattelan che dialogavano con gli spazi della prigione, le detenute a fare da guide. È stata anche una grande occasione per la “factory veneziana” (così la chiamano in Laguna) di raccontare se stessa senza pregiudizi.\nIl panorama penitenziario italiano è in generale drammatico. Di solito se ne parla per segnalare le carenze e le difficoltà. La straordinarietà della Giudecca è data invece dall’osmosi tra il dentro e il fuori, dal rapporto tra le tantissime associazioni di volontari e il carcere. Il carcere resta carcere certo, non si tratta di una casa vacanza né di una spa, ma varcare quel cancello contraddice molti luoghi comuni.\nDa ex monastero ad attuale carcere, gli spazi della Casa di reclusione registrano le loro origini (probabilmente) nel XII secolo. Così, i 1.000 metri quadrati della struttura, che nel 1611 erano sotto la protezione del Senato Veneto, si portano dietro un titolo storico: “delle Convertite”. Con alterne vicende, il complesso ha mantenuto la sua funzione e oggi la Giudecca è un mondo di donne che hanno vite difficili, errori da scontare. Ma anche sogni, e tanta fame di futuro.\nInsieme al dolore, qui abita la speranza come racconta il docufilm “Le farfalle della Giudecca” (per la regia di Rosa Galantino con la voce di Ottavia Piccolo), presentato durante i giorni della Mostra del Cinema di Venezia a Isola Edipo, spazio inclusivo e solidale all’interno della Biennale cinema. Il carcere della Giudecca è un luogo dove l’attesa è la cifra delle ore, dove l’emotività è straripante, dove si sente la mancanza dei figli e dei familiari. Ma dove anche si distribuisce una seconda possibilità, nascono amicizie, inizia per molte un cambiamento concreto. “Abbiamo incontrato donne in qualche modo logorate, con vite difficili, ovviamente diffidenti. Non sono tutte uguali, c’è chi sceglie anche di non lottare. Ma chi lotta e ce la fa, ha davvero una luce speciale negli occhi” spiega la regista del docufilm.\nUna di quelle che ce l’hanno fatta è Antonella, che oggi ha scontato la sua pena ed è diventata una delle guide della Biennale nell’ex chiesa della Maddalena. È stata lei a immaginare le ragazze della Giudecca come bozzoli, da cui nasceranno farfalle che un giorno voleranno libere. “Stiamo cercando alternative reali, stiamo cercando di metterci fino in fondo nei loro panni” spiega la direttrice Mariagrazia Bregoli, “la prima regola qui è non giudicare. Trattenere la tentazione di formulare giudizi. Perché a volte, nella vita, ti trovi in mezzo ai guai e non sai neppure tu perché”.\nL’attesa, le ore che non passano mai, è l’emozione più dilaniante in carcere. Per questo alla Giudecca si punta moltissimo sulla regolarità dei ritmi, sulla scuola e sul lavoro. La casa circondariale ha corsi regolari di alfabetizzazione e di lingua italiana, ma propone anche percorsi di istruzione che arrivano fino al diploma di scuola superiore. E poi il lavoro, che significa dignità e sostegno indiretto ai figli. C’è l’Orto delle Meraviglie, un progetto della cooperativa Rio Terà dei Pensieri che coltiva circa 6.000 metri quadri di ortaggi, frutta, fiori ed erbe aromatiche. Le detenute coltivano l’orto e i prodotti vengono venduti al mercato settimanale in Fondamenta delle Convertite, dove le stesse detenute servono i clienti.\nIl carcere ha anche un attivissimo laboratorio di lavanderia e stireria che serve alcuni dei migliori hotel veneziani tra cui Molino Stucky. Ma il punto di forza e creatività è la sartoria nata 30 anni fa. “Le donne imparano, diventano brave” sottolinea Maria Grazia Cortesi, direttrice della Cooperativa il Cerchio, “al servizio di stireria abbiniamo anche la sartoria, con la creazione di modelli originali nel laboratorio in carcere e sull’isola di Sacca Fisola dove lavorano le detenute in regime di semilibertà. Al Lido ogni anno l’atelier ha un suo spazio e di tradizione la Madrina della Mostra del Cinema indossa un abito cucito dalle detenute”. In quei momenti viene messo da parte quello che la società costruisce intorno e si crea una sorellanza.\nÈ importante resistere all’alienazione del tempo che in carcere si dilata e ti schiaccia. Giulia, per esempio, una delle detenute, riconosce di aver imparato moltissimo su se stessa e di essere riuscita dentro al carcere ad allenare la sua anima insieme al corpo. “Io alleno la volontà come farei in palestra, un allenamento fisico e mentale, che mi aiuta a restare in equilibrio, controllare i pensieri, le emozioni, mi serve per dare respiro all’anima” spiega Giulia. “È molto importante, mi è servito per rimanere concentrata su di me e non farmi condizionare da quello che pensano gli altri”. E quando il fuoco della rabbia rischia di incendiare tutto Giulia ricorre al suo sport preferito, il kick boxing “perché quando sto così so che la cosa migliore è sfogare la rabbia tirando pugni alla parete foderata di panni spugna”.\nLa fiducia tra detenute ma anche tra le signore e il personale è fondamentale. “Queste donne spesso chiedono solo di essere ascoltate” conferma Lara Boco, comandante della polizia penitenziaria “sul carcere esistono tanti stereotipi. La comunità che sta fuori non immagina nulla di quello che accade qui”. Paola ha 68 anni ed è la senatrice della casa circondariale, la più anziana. È tra le più attive nei progetti comunitari. “Abbiamo sbagliato, è vero, ma siamo persone. Qui ho creato alcuni veri legami di amicizia. E so che fuori, ad attendermi, c’è il mio compagno”.",
    "author": "Elena Filini\nConfidenze",
    "source": "Confidenze",
    "published_date": "2026-01-20"
  },
  "https://ristretti.org/foggia-ritagli-di-liberta-nel-carcere-un-progetto-che-trasforma-il-cucito-in-racconto-e-cura": {
    "title": "Foggia. “Ritagli di Libertà”, nel carcere un progetto che trasforma il cucito in racconto e cura",
    "link": "https://ristretti.org/foggia-ritagli-di-liberta-nel-carcere-un-progetto-che-trasforma-il-cucito-in-racconto-e-cura",
    "content": "manfredonianews.it, 20 gennaio 2026\nIdeato e realizzato da Daniela d’Elia, con il sostegno di Inner Wheel, coinvolgerà un gruppo di donne ristrette. In programma una mostra-evento. Prenderà il via nei prossimi giorni, presso la sezione femminile del carcere di Foggia, il progetto “Ritagli di Libertà - Ricucire il Futuro con Creatività”, ideato da Daniela d’Elia e promosso con il sostegno di Inner Wheel, che ha fortemente voluto e sostenuto l’iniziativa sotto la guida della sua presidente, Silvana Carrozzino. Il progetto nasce dalla convinzione che anche il carcere possa diventare uno spazio di trasformazione, capace di generare senso, bellezza e nuove prospettive, se attraversato da percorsi che mettono al centro la persona. Attraverso il cucito creativo, le donne detenute saranno accompagnate in un cammino di espressione e rielaborazione della propria storia, in cui ago e filo diventeranno strumenti simbolici di ricostruzione, pazienza e rinascita.\n“Non si tratta semplicemente di imparare una tecnica manuale - spiega Daniela d’Elia - ma di dare forma a ciò che spesso resta invisibile. Ogni punto, ogni stoffa ricucita racconterà una ferita, una resistenza, una possibilità. L’obiettivo è trasformare il fare creativo in un atto di consapevolezza e dignità, capace di restituire voce e valore alle storie delle donne coinvolte”.\nIl laboratorio non punta tanto alla produzione di manufatti in senso tradizionale, quanto alla realizzazione di opere che rappresentino le storie, le condizioni e i vissuti delle detenute. Da questo percorso nascerà una mostra pubblica in città, concepita come uno spazio di incontro tra il “dentro” e il “fuori”, in cui le opere esposte saranno accompagnate da brevi testi esplicativi, in alcuni casi scritti dalle stesse autrici. Accanto alla mostra, è comunque prevista la realizzazione di alcuni oggetti destinati alla vendita solidale, con l’obiettivo di raccogliere fondi da destinare a iniziative di formazione e sostegno rivolte alle persone detenute.\nUn’attenzione particolare, nel progetto, è rivolta alla sostenibilità: i materiali utilizzati saranno infatti stoffe riciclate provenienti da donazioni di abiti usati, scampoli, tende e tovaglie, in un’ottica di riuso creativo che unisce rispetto per l’ambiente e valorizzazione dell’ingegno. Fondamentale per la realizzazione del progetto è stata la collaborazione e la disponibilità dell’Amministrazione Penitenziaria. “Un sentito ringraziamento - sottolineano le organizzatrici - va alla direzione del carcere, all’Area Educativa e al Corpo di Polizia Penitenziaria, il cui supporto quotidiano rende possibile l’attivazione di percorsi rieducativi”.",
    "author": null,
    "source": "Ristretti Orizzonti",
    "published_date": "2026-01-20"
  },
  "https://ristretti.org/la-spezia-come-coinvolgere-la-comunita-esterna-nel-ruolo-rieducativo-che-deve-avere-il-carcere": {
    "title": "La Spezia. Come coinvolgere la comunità esterna nel ruolo rieducativo che deve avere il carcere?",
    "link": "https://ristretti.org/la-spezia-come-coinvolgere-la-comunita-esterna-nel-ruolo-rieducativo-che-deve-avere-il-carcere",
    "content": "Gazzetta della Spezia, 20 gennaio 2026\nUn incontro per trovare risposte concrete. Giovedì 22 gennaio, alle ore 15.30, presso il Centro Civico Nord sito in Largo Vivaldi, quartiere di Fossitermi, si svolgerà un incontro sulla partecipazione della Comunità esterna all’opera rieducativa, come previsto dall’art. 17 della legge 354\\75. “Sarà un utile momento di confronto - afferma Agostino Codispoti, Garante delle persone private della libertà del Comune della Spezia - - per analizzare i risultati ottenuti, le difficoltà incontrate e le proposte per un maggiore ed efficace coinvolgimento della cittadinanza.\nL’iniziativa è aperta, oltre ad operatori penitenziari ed a persone che a vario titolo già frequentano il carcere, a tutti coloro che vogliono conoscere questa realtà dimenticata e sono disponibili a portare un contributo. Il coinvolgimento di nuovi soggetti disponibili ad impegnarsi, a vario titolo, sulla questione carceraria è fondamentale per trovare più energie in quanto le condizioni della popolazione detenuta sono in un continuo degrado e bisogna assolutamente evitare che diventi inesorabile”.\n“Tale situazione - prosegue Agostino Codispoti - conseguentemente si ritorce anche sui familiari che, tranne rare eccezioni, vivono una condizione di disagio economico, ulteriormente aggravata per coloro che vivono in città distanti. Proprio per venire incontro a questi ultimi da più persone è stato indicato come obiettivo primario trovare una struttura che li ospiti nei giorni di colloquio, come ad esempio avviene a Genova per i parenti dei bambini ricoverati all’Ospedale Gaslini”. “A seguito di questo appuntamento, verranno raccolti gli spunti per organizzare un nuovo incontro con le Istituzioni, affinché si possano iniziare a costruire i percorsi necessari al raggiungimento degli obiettivi prefissati”, conclude.",
    "author": null,
    "source": "Ristretti Orizzonti",
    "published_date": "2026-01-20"
  },
  "https://ristretti.org/roma-un-mondo-alla-rovescia-mostra-dei-detenuti-nella-casa-circondariale-di-rebibbia": {
    "title": "Roma. “Un mondo alla rovescia”, mostra dei detenuti nella Casa circondariale di Rebibbia",
    "link": "https://ristretti.org/roma-un-mondo-alla-rovescia-mostra-dei-detenuti-nella-casa-circondariale-di-rebibbia",
    "content": "garantedetenutilazio.it, 20 gennaio 2026\nLe vite delle persone recluse raccontate attraverso foto, racconti e un documentario. Il Garante delle persone sottoposte a misure restrittive della libertà personale della Regione Lazio, Stefano Anastasìa, mercoledì 14 gennaio è intervenuto alla presentazione della mostra “Un mondo alla rovescia”, progetto dedicato alla quotidianità ed alle storie vissute a Rebibbia nuovo complesso, a cura della piattaforma editoriale Hyperlocal. Avviata già a dicembre in occasione del Giubileo dei detenuti e sviluppata esternamente al carcere nel quartiere di Rebibbia, anche con talk e approfondimenti, i pannelli con foto e racconti sono stati adesso installati nel cortile principale del carcere, accanto alla chiesa.\nL’installazione interna al penitenziario è stata presentata insieme alla visione di un nuovo documentario di presentazione dell’intero progetto e dedicato alla percezione della vita ‘fuori’ da parte dei carcerati. Nel video, con la regia di Alain Parroni, i detenuti ascoltano soprattutto i rumori della città che li circonda - fatti di motori di macchine, moto, autobus, di musica di feste e fuochi di artificio - vivendo nelle celle, affacciandosi dalle finestre o camminando nei cortili e tali ‘suoni’ sono un forte legame con la vita esterna e di quella vissuta in precedenza. Alla proiezione del video nel teatro del carcere erano presenti anche i detenuti coinvolti nel progetto.\nLa mostra ed il video sono a cura di Hyperlocal, piattaforma editoriale dedicata alle comunità e ai quartieri di diverse città del mondo che per l’occasione ha dedicato anche un numero speciale della sua rivista, Rebibbia Hyperlocal’ raccontando le infinite storie che attraversano la vita in carcere, con il contributo fotografico di Stefano Lemon, Lavinia Parlamenti, Guido Gazzilli e Benedetta Ristori. Nei testi del magazine i carcerati descrivono il sovraffollamento e le difficoltà vissute ma parlano anche di speranza. Il Garante Anastasìa ha ricordato a margine della presentazione le grandi criticità del penitenziario, già più volte denunciate, tra sovraffollamento e mancata manutenzione.",
    "author": null,
    "source": "Ristretti Orizzonti",
    "published_date": "2026-01-20"
  },
  "https://ristretti.org/corte-costituzionale-sentenze-e-vincoli-per-il-legislatore": {
    "title": "Corte Costituzionale, sentenze e vincoli per il legislatore",
    "link": "https://ristretti.org/corte-costituzionale-sentenze-e-vincoli-per-il-legislatore",
    "content": "di Paolo Becchi\nIl Sole 24 Ore, 20 gennaio 2026\nLa sentenza della Corte costituzionale n. 204 del 2025 sulla legge della Regione Toscana, con la quale si disciplina il suicidio medicalmente assistito, è un vero capolavoro al contrario. Del resto, i “custodi della Costituzione” hanno ben poco da custodire su questi temi: cosa volete che i Padri costituenti potessero immaginarsi di tematiche attuali come la fecondazione medicalmente assistita o il suicidio medicalmente assistito? E allora ecco che i giudici delle leggi, hanno deciso loro di fare leggi o di smontare quelle esistenti, come nel caso della fecondazione assistita, dove il legislatore la legge l’aveva fatta e, sentenza dopo sentenza, i giudici ne hanno fatto un’altra.\nNel caso del suicidio medicalmente assistito le cose sono andate un po’ diversamente. Come è noto, una legge sul fine vita il legislatore l’aveva fatta (la legge n. 219 del 2017), ma non aveva voluto superare una certa soglia (la sedazione terminale profonda e continua). Di fronte ad alcuni casi concreti sottoposti alla Corte costituzionale, i giudici hanno deciso che quella legge non bastava più. E, considerato, che il legislatore sembrava piuttosto riottoso a farne una nuova, la Corte ci ha pensato con due sentenze a fare la legge sul suicidio medicalmente assistito.\nCerto, esagero e sono consapevole di espormi alle critiche accademiche: è pur vero, infatti, che nella sentenza c’è scritto che la Corte non vuole sostituirsi al Parlamento, che la legge la deve fare il Parlamento, e, in effetti, a questo punto il Parlamento la legge la dovrà fare per forza. Ma che cosa potrà fare il Parlamento? Avrà il coraggio di fare una legge diversa dai criteri che già la Corte di fatto ha stabilito, e ora confermato con questa sentenza? Il legislatore sino ad oggi tentennava e non pareva disposto ad accettare in tutto per tutto l’idea che morire sia un diritto come quello di curarsi e che gli ospedali dovrebbero attrezzarsi anche a fornire questo servizio. Perché questo è il suicidio medicalmente assistito come lo vuole la Corte.\nCi ha pensato la Regione Toscana a mettere in difficoltà il legislatore nazionale facendo la sua legge, estremizzando in certi casi quanto stabilito dalla Corte costituzionale, ma in larga misura rispettando i criteri stabiliti dalla Corte nelle due precedenti sentenze. Al governo non restava altro che impugnare questa legge di fronte alla Corte costituzionale, sperando che i nuovi quattro giudici eletti dalla maggioranza dimostrassero un po’ di coraggio e facessero saltare l’intera legge regionale, lasciando quindi al Parlamento la possibilità di intervenire direttamente. Le cose sono andate diversamente. Del resto, come poteva la Corte dar torto alla Regione Toscana che di fatto non faceva altro che riprendere i criteri stabiliti della stessa Corte?\nMa non poteva neppure legittimare integralmente quella legge perché in questo sarebbe a tutti risultato chiaro che ormai sono i giudici che fanno le leggi e questo per decenza è meglio che non appaia così chiaro ai cittadini che ancora vanno a votare. Ed ecco il “miracolo” della sentenza attuale (forse è un po’ troppo parlare di miracoli perché la Corte non ha trasformato l’acqua in vino ma si è limitata a far rientrare dalla finestra quello che poco prima aveva fatto uscire dalla porta). Prima, infatti, ritiene incostituzionale l’articolo 2 fondamentale della legge, quello in cui sono esplicitamente richiamate le sentenze della Corte costituzionale (e questo perché in caso contrario le Regioni potrebbero appropriarsi di principi che incidono su profili riservati allo Stato), poi di fatto riconosce che la Regione possa legittimamente intervenire in quell’ambito di competenza concorrente che riguarda la tutela della salute e tutto sommato ammette che lo ha fatto correttamente, vale a dire in modo conforme alle decisioni della Corte.\nDove la legge regionale si è spinta oltre viene ovviamente censurata. Si tratta di aspetti non marginali ma, ed è decisivo, l’impalcatura della legge regionale resta in piedi. Chi vuole potrà continuare ad essere assistito nel suicidio dai medici negli ospedali toscani e a questo punto non ci sarà più bisogno di andare a pagamento a Zurigo, basterà andare in qualche ospedale toscano, tutto ovviamente gratuito e a carico del servizio sanitario.\nA questo punto ad essere nelle canne è il legislatore. Ha infatti le mani legate. Fare una legge che non rispetti i criteri della Corte? Certo, potrebbe ancora farlo, è anzi “in astratto” libero di farlo (l’espressione “in astratto” si trova nella sentenza della Corte), ma dopo questa sentenza, che di fatto conferma l’impianto della legge regionale toscana, appare molto difficile per il legislatore proporre un modello alternativo di suicidio assistito che non passi, come ad esempio nel modello svizzero, dal servizio sanitario pubblico, perché probabilmente incorrerebbe nel giudizio negativo della Corte.",
    "author": "Paolo Becchi\nIl Sole",
    "source": "Ristretti Orizzonti",
    "published_date": "2026-01-20"
  },
  "https://ristretti.org/se-la-severita-delle-norme-fosse-la-soluzione-il-nostro-sarebbe-il-paese-piu-sicuro-del-mondo": {
    "title": "Se la severità delle norme fosse la soluzione, il nostro sarebbe il Paese più sicuro del mondo",
    "link": "https://ristretti.org/se-la-severita-delle-norme-fosse-la-soluzione-il-nostro-sarebbe-il-paese-piu-sicuro-del-mondo",
    "content": "di Danilo Paolini\nAvvenire, 20 gennaio 2026\nNel 2026 si muore tra i banchi di un liceo sotto colpi di lama sferrati da uno come te, un ragazzo di 19 anni. Si muore a scuola o nelle vie della movida, esattamente come due o tre secoli fa nelle bettole malfamate di Roma o nei campi della Sicilia rurale ai tempi della mafia delle origini. Ogni epoca ha la sua barbarie, la sua violenza insensata portata al massimo dell’intensità. Muoiono ragazzi ammazzati da altri ragazzi, come nel ‘77 e dintorni. Loro li ricordiamo ancora, vengono commemorati - in genere con la dovuta consapevolezza dei torti fatti e subiti - dai compagni e camerati che sopravvissero a quegli anni folli, pesanti come le spranghe e le chiavi inglesi che spaccavano teste e ossa. Vengono esaltati anche dalle braccia tese e dai pugni chiusi di chi allora non era nemmeno nato, non sa niente di quel sangue, di quel terrore, non può ricordare quelle madri piegate sotto il peso di un dolore invincibile. Eroi, li chiamano. Non lo erano.\nErano ragazzi nel pieno della vita. Furono prede (e quanto era facile diventarlo) di ciechi estremismi. Furono vittime di cattivi maestri e di una violenza assurda e feroce. Diciamolo, con tutta la pietà umana e cristiana che si deve a quelle giovani vite spezzate: i veri eroi furono coloro che, pur su posizioni diverse e talvolta opposte, rifiutarono la violenza e diedero il loro contributo per mantenere l’Italia nel solco della democrazia. Allora la politica e la società (quei corpi intermedi oggi colpevolmente relegati ai margini e costretti a una sostanziale irrilevanza) seppero reagire, indicare l’alternativa ragionevole e pacifica. Nel tempo che viviamo, di fronte alla tragedia di La Spezia e a tanti analoghi fatti terribili, politici di prima e seconda fila, dal respiro corto e sempre uguali a se stessi, si accapigliano sul divieto di vendita dei coltelli e sulla lunghezza delle lame (ma il giovane omicida di Youssef Abanoub ha usato un coltello da cucina), sui metal detector ai cancelli delle scuole, sulle multe alle famiglie dei ragazzi violenti, sulle ennesime norme restrittive.\nSe la severità delle norme fosse l’unica soluzione, il nostro sarebbe il Paese più sicuro del mondo. Ma non funziona così. Evidentemente non c’è soltanto un problema di sicurezza urbana, che pure esiste e non può essere negato. Sembra manifestarsi brutalmente un male profondo, un vuoto di senso. Ieri si moriva per un’idea, per quanto distorta e portatrice di violenza. Oggi si muore per niente: per una foto pubblicata sui social, per un paio di scarpe di moda, per uno sguardo non gradito. Oggi i cattivi maestri sono stati sostituiti da algoritmi che fabbricano bisogni fasulli e distillano odio. Oggi il “sogno” di un diciannovenne può essere addirittura di vedere che cosa si prova a uccidere una persona. È un’enormità che si colloca più in basso perfino della barbarie e che perciò va oltre la barbarie: è nichilismo indotto. Ecco, allora, il compito gravoso e più autentico della politica, che non è quello di fabbricare regole, altrimenti basterebbe un consiglio d’amministrazione o, attenzione, un unico amministratore delegato (da se stesso) come già accade in troppe parti del mondo con esiti devastanti. In democrazia il dovere della politica, di chi governa e di chi sta all’opposizione, è innanzi tutto di dare ai cittadini il senso della comunità e della convivenza civile, di indicare la strada comune nel dialogo e nel rispetto. Rispetto di cui oggi si celebra la Giornata nazionale, indetta proprio in seguito a un tragico fatto di violenza giovanile: l’assassinio di Willy Monteiro.\nMa quale rispetto può pensare di diffondere nella società e tra i giovani una politica ingessata dentro un bipolarismo sempre più sterile, che si esprime più sui social che nelle aule parlamentari, talvolta bullizzando l’avversario come fanno gli adolescenti problematici? Quale dialogo, se qualsiasi tentativo di convergenza o almeno di confronto non pregiudiziale sui grandi temi che riguardano il Paese viene stroncato sul nascere da accuse di “inciucio” lanciate da compagni di partito o da esponenti della parte avversa? Per dare senso, bisogna ritrovarlo. Pensare di fermare i coltelli solamente con il Codice penale e con i metal detector, così come limitarsi alle critiche e alle analisi, equivale a rassegnarsi alla violenza.",
    "author": "Danilo Paolini\nAvvenire",
    "source": "Avvenire",
    "published_date": "2026-01-20"
  },
  "https://ristretti.org/il-limite-ai-ragazzi-dobbiamo-indicarlo-noi": {
    "title": "Il limite ai ragazzi dobbiamo indicarlo noi",
    "link": "https://ristretti.org/il-limite-ai-ragazzi-dobbiamo-indicarlo-noi",
    "content": "di Fabrizia Giuliani\nLa Stampa, 20 gennaio 2026\nSe la repressione è sbagliata, e prima ancora inefficace, l’educazione e il suo linguaggio del limite sono invece indispensabili. I ragazzi lo cercano, a scuola in primo luogo: lì, infatti, rovesciano aspettative e rabbia. È lì che dovremmo guardare anche noi: capire che le sfide che ha oggi non sono paragonabili a quelle di ieri - dato il vuoto intorno - investire seriamente per metterla nelle condizioni di fare in fondo la sua parte.\nChe dolore, il sorriso di Abanoub. Aperto, un po’ sfrontato come deve essere alla sua età. Diciott’anni: il passaggio all’età adulta. Tutto è davanti, tutto è da fare. Tutto è possibile anche se è difficile, anche se devi farti accettare - non sei nato qui, ci sei arrivato - e non puoi limitarti a studiare, perché il bilancio familiare quadra anche grazie ai tuoi sforzi. Non sei il solo, va bene così. Nulla offusca lo sguardo del ragazzo che ride, pronto a prendersi la vita. E invece la vita te l’ha tolta il coltello di un altro ragazzo. Anche lui viene dall’altra parte del mare, anche lui lavora per poter studiare. Non voleva ucciderti, dice, ma “solo darti una lezione”. Che dolore, che sconfitta. Che rabbia.\nRabbia e macerie. Ma come ci si cammina, tra le macerie? E soprattutto: come si ricostruisce? Piovono pietre quando si è travolti da tragedie di queste proporzioni. A volte hanno la forma di parole impegnate, ma rischiano di aggiungersi alle rovine. Annunci, promesse, dichiarazioni dettate dalla fretta e soprattutto dalla paura: fermezza, tolleranza zero. La fretta e la paura sono le peggiori maestre, e chi governa lo dimentica spesso. Per agire bisogna prima capire, ma oggi è più difficile. Il paesaggio è inedito: non basta ciò che sappiamo. Non serve l’ottimismo cieco com’è inutile il pessimismo catastrofista; non servono lezioni e nemmeno scontri. Dovremmo tutti deporre le armi e rimboccarci le maniche perché in mezzo, in pericolo, ci sono loro: i ragazzi. I soli verso cui abbiamo responsabilità da esercitare.\nLe lame non sono un’epidemia incurabile, non le hanno solo i ragazzi di seconda generazione. Feriscono a Spezia, Milano e Frosinone per mani italiane. Dietro c’è una cultura, un linguaggio. Si è affermato, è egemone - perdonate il novecentismo - ha vinto nella realtà (ne scriveva il Direttore domenica) e nella fiction, che ha fatto passare per racconto realista forme autenticamente celebrative. Ma questo codice primordiale, fatto di onore da affermare e vendicare, di guerre e di sangue, di uomini veri - più qualche donna - non lo hanno certo inventato i giovani. Loro ne apprendono velocemente la grammatica: capiscono che è il modo più efficace per dar voce alla rabbia, essere accettati e - quel che conta - temuti. Non sto gettando la croce sulle serie televisive, sto cercando di dire che i ragazzi (non tutti, ma chi cade) lo sanno riconoscere nonostante le nostre migliori intenzioni educative.\nSe la repressione è sbagliata, e prima ancora inefficace, l’educazione e il suo linguaggio del limite sono invece indispensabili. I ragazzi lo cercano, a scuola in primo luogo: lì, infatti, rovesciano aspettative e rabbia. È lì che dovremmo guardare anche noi: capire che le sfide che ha oggi non sono paragonabili a quelle di ieri - dato il vuoto intorno - investire seriamente per metterla nelle condizioni di fare in fondo la sua parte. Traduco: investimenti e riforme, possibilmente condivise. Basta considerarla come fossimo in un altro tempo, una voce di spesa: è il solo futuro possibile.\nUna postilla ancora: dire no ai social sui banchi - non nella vita - aiuta una cultura delle responsabilità. Imparare a capire l’impatto delle proprie azioni, il loro effetto sugli altri; imparare che l’esperienza deve legittimare il linguaggio. Paesi molto avanzati sul terreno educativo vanno su questa strada: non dovremmo avere una posizione liquidatoria, ma di ascolto. Se vogliamo che i ragazzi riconoscano il limite, dobbiamo cominciare a indicarlo noi.",
    "author": "Fabrizia Giuliani\nLa Stampa",
    "source": "La Stampa",
    "published_date": "2026-01-20"
  },
  "https://ristretti.org/metal-detector-a-scuola-i-rischi-di-seguire-il-modello-americano": {
    "title": "Metal detector a scuola: i rischi di seguire il modello americano",
    "link": "https://ristretti.org/metal-detector-a-scuola-i-rischi-di-seguire-il-modello-americano",
    "content": "di Nadia Urbinati\nIl Domani, 20 gennaio 2026\nNegli Stati Uniti, dove a pesare è la forte diffusione delle armi da fuoco, sono presenti nel 10 per cento delle high schools e scende a circa il 7 per cento nelle middle schools. In Italia l’idea del ministro Valditara ha diviso i presidi, con molti dirigenti scolastici che la considerano una proposta “sbagliata e fallimentare”. Introdurre i metal detector davanti alle scuole per rafforzare la sicurezza negli istituti. La misura proposta dal ministro dell’Istruzione Giuseppe Valditara dopo l’accoltellamento del 18enne Abanoud Youssef, ferito a morte per mano di un compagno in una scuola di La Spezia, ha acceso la discussione sul modo in cui lo stato dovrebbe affrontare il problema della violenza giovanile. La misura, ha specificato Valditara, riguarderebbe solo le aree “disagiate e di maggior emarginazione” e non prevederebbe l’uso dei varchi a portale mobili (quelli da attraversare negli aeroporti), ma l’utilizzo delle “bacchette” portatili.\nIn realtà l’impiego di questo tipo di strumenti è già stato sperimentato in alcuni istituti. A provarli finora sono state alcune scuole nel Napoletano, sempre con l’intervento delle forze dell’ordine. A fare da apripista è stato nel 2024 l’istituto superiore Marie Curie di Ponticelli, dopo il sequestro di un coltello a uno studente. La preside Valeria Pirone ne ha tracciato un bilancio positivo, pur sottolineando che l’arrivo di polizia e carabinieri con i metal detector rappresenta l’extrema ratio. Secondo Pirone, “bastano due o tre controlli ogni anno, ormai accettati di buon grado dagli studenti”.\nMa l’idea di Valditara ha diviso i presidi, con molti dirigenti scolastici che la considerano una proposta “sbagliata e fallimentare”. Di misura repressiva se non accompagnata da altri progetti educativi ha parlato anche Mario Rusconi, presidente dei presidi del Lazio: “Serve una sempre maggiore influenza educativa da parte degli istituti, ad esempio facendo in modo che ci siano spazi pomeridiani con attività di musica, teatro o cinema”. Nettamente contraria è invece la posizione dell’Unione degli studenti: “La violenza non si combatte trasformando le scuole in caserme. La militarizzazione degli spazi educativi è una scelta pericolosa che scarica sugli studenti le responsabilità di un sistema che non funziona”, ha detto Federica Corcione, dell’esecutivo nazionale dell’Uds. “Servono investimenti su educazione, ascolto, supporto psicologico, spazi di aggregazione e contrasto alle disuguaglianze sociali. Tutto ciò che il governo continua a ignorare”.\nStrumenti di questo tipo sono diffusi anche all’estero, ma solo in un numero limitato di paesi e nelle aree di maggior rischio. In alcune scuole americane sono presenti da anni varchi fissi e controlli regolari svolti dal personale di sicurezza dei campus: dati recenti indicano che la pratica è diffusa in circa il 10 per cento delle high schools e scende a circa il 7 per cento nelle middle schools, e si sta diffondendo ulteriormente.\nDallo scorso anno scolastico, la Contea di Broward, in Florida, ha installato rilevatori a portale in tutte le scuole superiori, mentre a New York la misura riguarda circa 200 scuole, che stanno passando a scanner considerati “meno invasivi”. Si tratta in alcuni casi di sistemi basati sull’intelligenza artificiale, nettamente più veloci e che non richiedono agli studenti di svuotare gli zaini. Ma che presentano le classiche incognite dei sistemi di IA, in particolare sul trattamento dei dati e sul rispetto della privacy.\nL’intelligenza artificiale non risolve poi il problema dei costi elevati, con alcuni distretti scolastici che stimano costi annuali vicini al mezzo milione di dollari per soli quattro campus, a causa della necessità di dispiegare addetti alla sicurezza per verificare l’eventuale presenza di coltelli o pistole. A pesare, infatti, è la forte diffusione delle armi da fuoco (e le frequenti strage ad esse collegate), un problema del tutto estraneo al contesto italiano.\nI metal detector sono diffusi anche in alcune scuole del Regno Unito. A Londra è andato in questa direzione il piano promosso dal sindaco Sadiq Khan in risposta all’aumento di giovani uccisi con armi da taglio: in un anno una cinquantina di under 25 anni sono morti nella capitale britannica dopo essere stati accoltellati. Numeri che parlano di un’emergenza non paragonabile agli episodi che si verificano in Italia. Inoltre la mossa di Khan è stata accompagnata da un piano di intervento a tutto tondo, con lezioni, corsi di formazione e la riapertura di spazi di socializzazione che erano stati chiusi dai governi conservatori.",
    "author": "Nadia Urbinati\nIl Domani",
    "source": "Il Domani",
    "published_date": "2026-01-20"
  },
  "https://ristretti.org/la-scuola-di-valditara-metal-detector-fuori-e-forze-armate-dentro": {
    "title": "La scuola di Valditara: metal detector fuori e forze armate dentro",
    "link": "https://ristretti.org/la-scuola-di-valditara-metal-detector-fuori-e-forze-armate-dentro",
    "content": "di Luciana Cimino\nIl Manifesto, 20 gennaio 2026\nLe idee del ministro Valditara su “l’emergenza giovani”. Che i metal detector non siano la soluzione lo hanno ribadito per primi i compagni di scuola di Abanoub Youssef, il ragazzo morto in classe a causa delle coltellate inferte da un coetaneo. Ieri mattina si sono riuniti davanti all’Istituto Einaudi Chiodo di La Spezia per manifestare disperazione e rabbia. “La scuola è complice”, “Vogliamo giustizia per Aba”, c’era scritto sui cartelli. Per gli studenti ci sarebbe stata una sottovalutazione dei problemi dell’accoltellatore. Man mano sono arrivate le altre scuole della città e il presidio si è trasformato in un corteo spontaneo (al quale si è unito anche il padre di Abanoub), terminato poi sotto la sede del comune de La Spezia in dissenso verso il sindaco. Il primo cittadino spezzino, Pierluigi Peracchini, subito dopo il delitto, aveva dichiarato: “L’uso dei coltelli arriva solo da certe etnie”, rifiutandosi di proclamare il lutto cittadino, salvo ripensarci dopo il “suggerimento” del ministro dell’Istruzione (e merito), Giuseppe Valditara.\nIl titolare di viale Trastevere ha lanciato subito la sua idea di installare i metal detector nelle scuole, su richiesta dei dirigenti e in accordo con le prefetture, estendendo una sperimentazione già avviata in alcuni plessi campani. “È evidente che si debba intervenire con norme severe - ha ribadito anche ieri - ma chi parla di repressione è fuori dalla realtà”. La trovata del ministro è coerente con l’idea che il governo di destra ha della scuola: classista (con i metal detector a segnalare gli istituti dei quartieri difficili i cui iscritti sarebbero ancora più ghettizzati), autoritaria e funzionale non allo Stato ma alla patria, declinata in senso sovranista, in cui lo studente va rieducato e punito. Con i decreti sicurezza a disciplinare il dissenso fuori dalle mura scolastiche. “È insopportabile l’ipocrisia sistemica con cui il governo strumentalizza la morte di Youssef per legittimare nuovi decreti repressivi”, dicono dall’Osservatorio contro la militarizzazione delle scuole e delle università (Ossmi).\nAnche le oltre 700 associazioni, realtà politiche e sindacali della rete No Riarmo e No Ddl Sicurezza hanno lanciato l’allarme: “Le aggressioni con i coltelli nelle scuole non possono essere il pretesto per comprimere ulteriormente il diritto al dissenso come prevede il prossimo ddl Sicurezza”. Per la Rete la reazione al caso di La Spezia “fa parte dello stesso disegno autoritario che ispira tutta l’azione del governo Meloni, dal decreto Caivano all’estensione delle zone rosse, dall’abuso dei decreti d’urgenza alla riforma della magistratura, dai ddl che equiparano antisionismo e antisemitismo agli arresti preventivi fino alla delegittimazione del movimento di solidarietà per la Palestina, dalla reintroduzione della leva militare al finanziamento del riarmo come modello economico”. “Il metal detector non può sopperire ai tagli all’istruzione e ai luoghi di ritrovo sociali - ha spiegato al manifesto Roberta Leoni, docente e presidente dell’Ossmi - serve solo alla costruzione del minore come pericolo pubblico che quindi deve essere punito con l’inasprimento delle norme sulla condotta, indotto all’obbedienza per essere poi eventualmente ricompensato, se povero, con un posto nell’esercito”.\nSe il metal detecor è all’ingresso, all’interno si è assistito al moltiplicarsi delle pratiche militari: dalla formazione scuola/lavoro nelle industrie belliche alle manifestazioni obbligate per il 4 novembre (Giornata delle Forze Armate) all’esternalizzazione dell’educazione civica non più in capo ai docenti ma appaltata ai carabinieri (educazione alla legalità), alla Guardia Forestale (ambientale), ai bersaglieri, alla Guardia di Finanza (educazione finanziaria) fino ai marines di Sigonella invitati a parlare di educazione alimentare. O all’incontro del Liceo Leopardi Majorana di Pordenone, mercoledì prossimo, con l’Aeronautica militare “per conoscere i contesti in cui opera”.\n“Tutti incontri finalizzati al reclutamento e senza contraddittorio”, ha ironizzato Leoni riferendosi alle circolari di Valditara che hanno imposto alle scuole “il pluralismo” negli eventi. La trasformazione delle scuole in caserme non preoccupa solo gli studenti. “Il continuo invio di ispettori negli istituti, il nuovo codice disciplinare per i docenti, le sospensioni dei professori dissidenti a mezzo stampa, c’è un clima di controllo e autoritarismo”, conclude Leoni. Due settimane fa dal Mim è stata diffusa una nota per richiamare i presidi “al rispetto e alla corretta esposizione del Tricolore negli edifici scolastici”. “Dobbiamo rispettare la bandiera per rispettare il nostro popolo”, ha scritto Valditara chiedendo alle scuole di trattare la bandiera come “una priorità educativa”.",
    "author": "Luciana Cimino\nIl Manifesto",
    "source": "Il Manifesto",
    "published_date": "2026-01-20"
  },
  "https://ristretti.org/migranti-anm-il-patto-europeo-su-migrazione-e-asilo-a-rischio-crac": {
    "title": "Migranti. Anm: il Patto europeo su migrazione e asilo a rischio crac",
    "link": "https://ristretti.org/migranti-anm-il-patto-europeo-su-migrazione-e-asilo-a-rischio-crac",
    "content": "di Giansandro Merli\nIl Manifesto, 20 gennaio 2026\nCon la fine dei fondi del Pnrr la giustizia rischia un ritorno al passato. L’associazione nazionale dei magistrati chiede un’audizione alla Commissione Ue: il governo è inadempiente. La situazione peggiore nelle sezioni specializzate in immigrazione. Nella sua strategia anti-migranti il governo Meloni ha scommesso tutto sul Patto Ue migrazione e asilo, in vigore dal prossimo giugno. Dovrebbe aumentare il controllo sui richiedenti protezione, semplificare le deportazioni, sbloccare i centri in Albania. Oltre alla sua dubbia compatibilità con le norme sovraordinate che tutelano i diritti fondamentali, tutta da verificare, il Patto rischia di creare problemi anche rispetto all’ingolfamento del comparto giudiziario che si occupa di asilo.\nL’allarme è contenuto in una relazione dell’Associazione nazionale magistrati (Anm). Il documento è alla base di una richiesta di audizione inoltrata alla Commissione europea perché, dopo i buoni risultati ottenuti su riduzione dei procedimenti arretrati e durata dei processi, il sistema è a rischio collasso. L’accelerazione era stata ottenuta grazie ai fondi del Pnrr, che in materia di giustizia fissava questo obiettivo per aumentare la fiducia degli investitori. Con i soldi Ue è stato creato l’Ufficio per il processo che ha visto l’assunzione di 10mila funzionari per sostenere i giudici nelle attività preparatorie dei procedimenti. Così, si legge nella relazione, la giustizia italiana ha scalato le classifiche sul tasso di smaltimento dei processi civili e commerciali e ridotto del 25% la durata di quelli penali.\nAl 31 ottobre 2025, però, i funzionari dell’Upp erano scesi di oltre mille unità. E la tendenza è in aumento vista la situazione di precarietà. Tra sei mesi i fondi Ue finiranno e di stanziamenti nazionali per stabilizzazioni o nuove assunzioni non si ha notizia. Per l’Anm i tribunali potrebbero presto trovarsi “in una situazione deteriore rispetto all’inizio del Pnrr” e “dissipare i risultati raggiunti dal progetto”.\nL’allarme più forte suona per le sezioni specializzate in immigrazione. Anche queste hanno incrementato le loro capacità grazie all’Upp, ma negli ultimi tre anni sono state investite da un carico di lavoro senza precedenti. Nel 2024 le cause sono aumentate del 65% (+25mila) e ancora del 21% nel primo semestre 2025 (+6mila). Da un lato pesa il fiume di richieste di cittadinanza avanzate da discendenti sudamericani di avi italiani (che la recente riforma dovrebbe arginare). Dall’altro la crescita delle cause legate alla protezione internazionale.\nE qui non conta tanto l’altalenante andamento degli sbarchi, quanto le novità in sede di Commissioni territoriali, quelle che per prime esaminano la domanda di protezione. Il governo ci ha investito, così hanno potuto prendere 85mila decisioni nel 2024 contro le 25mila dell’anno precedente. Nello stesso biennio hanno fatto crollare i tassi di accoglimento dell’asilo al 19% dal 41%. Le norme non sono cambiate, ma evidentemente è cambiato l’indirizzo politico di organi che dipendono dal Viminale.\nA pagarne le conseguenze sono soprattutto i cittadini migranti, che si vedono negato l’asilo e per far valere i propri diritti devono rivolgersi ai tribunali con una valanga di ricorsi. Su questa dinamica pesano anche le tempistiche delle procedure accelerate di frontiera: sette giorni per l’esame della commissione e 28 fino alla sospensiva del giudice. Se i termini non sono rispettati parte l’impugnazione che richiede varie scartoffie ma poi viene accolta automaticamente. Una sentenza delle Sezioni unite del 2024 stabilisce che se lo Stato tarda si deve tornare alla procedura ordinaria (che offre maggiori garanzie al richiedente). Cosa accadrà con il Patto Ue? Gli iter accelerati potranno durare fino a 180 giorni, ma il governo Meloni si è impegnato a realizzarne 8mila l’anno, il 26% del totale Ue. Cresceranno rapidamente ed è certo che complicheranno la vita a migliaia di persone. Come andranno gestiti dai giudici, invece, resta un mistero: l’Anm denuncia che il governo non ha ancora comunicato nulla.",
    "author": "Giansandro Merli\nIl Manifesto",
    "source": "Il Manifesto",
    "published_date": "2026-01-20"
  },
  "https://ristretti.org/rom-e-sinti-settemila-minori-nelle-baraccopoli-linfanzia-negata-nei-campi": {
    "title": "Rom e sinti, settemila minori nelle baraccopoli: l’infanzia negata nei campi",
    "link": "https://ristretti.org/rom-e-sinti-settemila-minori-nelle-baraccopoli-linfanzia-negata-nei-campi",
    "content": "di Tania Careddu\nLa Repubblica, 20 gennaio 2026\nRom e sinti, settemila minori nelle baraccopoli: l’infanzia negata nei campi. Dice l’Associazione 21 luglio: “Serve un piano straordinario del Governo per il superamento definitivo degli insediamenti in cinque anni”. Quello in via Carrafiello, a Giugliano in Campania, è il più grande campo rom d’Italia: con 545 persone, di cui la metà minori, è anche “il peggior luogo dove far nascere un bambino”. Parola del presidente dell’Associazione 21 luglio, Carlo Stasolla, che da decenni è impegnata in progetti strutturati per il superamento degli insediamenti che ospitano le comunità rom e sinti. La soluzione trovata negli anni 80. L’ultimo è stato istituito nel 2018, ad Afragola, e da sette anni è in corso il processo di chiusura dei ghetti abitativi monoetnici che, a partire dalla seconda metà degli anni Ottanta, sono sorti in Italia come soluzione adottata dalla metà delle amministrazioni regionali per gestire l’arrivo di comunità in fuga dai paesi dell’Est Europa.\nNon è un posto per bambini. Dei 260 campi contati nel 2010, annus horribilis, oggi ne rimangono 98, di cui 18 verso la chiusura. Sono circa dodicimila gli abitanti rimasti nelle baraccopoli italiane, di cui settemila minorenni, Non è un posto per minori, il campo rom, in cui, spiega Stasolla, “si ferma al 20 per cento la percentuale di quelli che riescono ad arrivare alla terza media ed è altissimo il tasso delle possibilità di contrarre le ‘sindromi della povertà’, dal diabete alle dermatiti fino alle malattie cardiovascolari”.\nSi muore di più in età precoce negli insediamenti destinati ai nomadi. L’ultimo caso risale a una settimana fa, nel campo di Sandrigo in Veneto, dove il cuore di Ambra ha smesso di battere qualche giorno prima del suo quarto mese di vita. “Malgrado gli sforzi di accompagnamento allo studio messi in campo dalle amministrazioni locali, finché si vive nei campi rom non si può avere successo scolastico: il campo rom è un buco nero, ogni processo educativo è destinato al fallimento se il minore vive in una baracca”, racconta Carlo Stasolla.\nVerso il superamento. Uno spazio mentale, oltre che fisico, dal quale i giovani sono i primi a voler uscire. “Le nuove generazioni sono motivate a superare il perimetro dei campi, influenzate anche dai contenuti social e dai modelli positivi generati dai processi di superamento degli insediamenti”, aggiunge il presidente dell’associazione. Non solo. “Sono sempre più numerose le amministrazioni comunali favorevoli al superamento dei campi attrezzati: Roma, per esempio, prevede di eliminare tutti i cinque campi rimasti nel giro di tre anni”, dice Stasolla che, il 3 febbraio prossimo, sarà in Senato per un convegno sul tema. “Finora lasciato in mano alla volontà e alle forze delle amministrazioni locali, per superare definitivamente i campi rom è necessario un piano straordinario del Governo con il quale prevediamo di risolvere la questione entro cinque anni”, afferma il presidente dell’Associazione 21 luglio.\nTerra di nessuno: tra degrado e criminalità. Tra gli ottanta villaggi formali difficili da chiudere, insistono quelli della Città metropolitana di Napoli: quattordici baraccopoli e tremila persone, oltre la metà bambini, tra scarsa igiene, precarietà di servizi e diritti infantili negati. “In quell’area, oltre che con le condizioni di estremo disagio, si devono fare i conti con la presenza della camorra che rema contro il superamento, per due motivi: le baraccopoli sono luoghi per reclutare forze da destinare alla microcriminalità e spazi dove scaricare rifiuti illeciti”, chiude Carlo Stasolla.",
    "author": "Tania Careddu\nLa Repubblica",
    "source": "La Repubblica",
    "published_date": "2026-01-20"
  },
  "https://ristretti.org/senza-via-di-uscita": {
    "title": "Senza via di uscita!",
    "link": "https://ristretti.org/senza-via-di-uscita",
    "content": "di Cesare Burdese*\nRistretti Orizzonti, 19 gennaio 2026\nIl sistema carcerario italiano, attraverso la sua architettura e organizzazione spaziale, con l’aggiunta del sovraffollamento e la mancanza di luoghi di transizione verso l’esterno, rappresenta un ossimoro rispetto al dettato costituzionale. Le sue carceri sono spazi disumanizzanti che sospendono il futuro delle persone detenute, aggravano il conflitto sociale, non favoriscono la riabilitazione ma riproducono esclusione, immobilità e marginalità, negando la dignità della persona.\nLa Casa Circondariale Nicandro Izzo, già Mammagialla, a Viterbo non fa differenza e finisce per funzionare sostanzialmente per quello che in effetti un carcere inesorabilmente è: soprattutto un deposito di rifiuto sociale, pur richiamandosi ai principi del diritto.\nEssa è al tempo stesso lo specchio, non eccezionale ma emblematico, di una generalizzata condizione carceraria priva di vie d’uscita, non solo perché non possiede efficaci alternative gestionali, ma anche perché è limitata da un fare progettuale povero di strumenti culturali e carente di mandato.\nIl carcere viterbese nasce nella stagione delle carceri di massima sicurezza degli anni di piombo e incarna un duplice fallimento, architettonico e costituzionale. Architettonico perché tradisce la missione fondamentale dell’Architettura: creare spazi capaci di rispondere ai bisogni dell’essere umano, costituzionale perché tradisce la promessa dell’impegno etico-giuridico verso la persona.\nQuando l’Architettura entra nel carcere viene piegata alla logica repressiva e smette di essere Architettura. Il rischio è quello di ridurla a strumento di mera cosmesi, anche se il rispetto umano che precede quello giuridico, impone l’immediato ripristino di condizioni di decenza e dignità negli istituti di detenzione.\nIl modello architettonico di edificio carcerario che nel nostro paese continua ad essere riprodotto sembra apparire come conseguenza di una generalizzata insipienza.\nIl vero nodo non è la mancanza di soluzioni, bensì la diffusa assenza di una decisione politica capace di mettere realmente in discussione la funzione stessa del carcere e, di conseguenza, quella del suo edificio. La detenzione persiste non perché funzioni, ma perché rassicura: separa dentro e fuori e trasforma i problemi della società in colpa individuale. Il carcere sopravvive al proprio fallimento perché la sua utilità, dai più, non viene messa in discussione. Da tempo l’idea di sicurezza si è imposta su quella di giustizia e oggi prevale quella che il carcere sia una soluzione inevitabile, se possibile da estendere, escludendo ogni altra possibile e ragionevole alternativa.\nNe è un esempio il “Piano carcerari” in corso che, puntando esclusivamente a creare nuovi posti detentivi senza proporre soluzioni architettoniche innovative, lo certifica, dimostrando come la progettazione penitenziaria resti ancorata a un approccio quantitativo e custodialistico, incapace di affrontare in modo articolato le esigenze spaziali della pena contemporanea, ancorchè quelle esistenziali della persona. Mettere in discussione la necessità del carcere è impopolare e faticoso ma può trasformare ciò che appare inevitabile in una scelta… e farci sentire la responsabilità che ne deriva\nMigliorare il carcere, invece di interrogarsi sul senso stesso della giustizia, non fa che consolidare il sistema penitenziario attuale, destinato a sopravvivere nonostante i suoi fallimenti. Il predominio di una riflessione critica insufficiente ne permette la perpetuazione, riproducendo le stesse logiche di esclusione che dovrebbe superare, senza offrire alcuna reale via d’uscita.\nIn conclusione, la visita all’edificio carcerario di Viterbo - così come quella di altre carceri - non fa che amplificare l’amara sensazione di tradimento politico e istituzionale, rafforzando la convinzione che solo un impegno visionario possa riscattarne le sorti. Senza di esso, questi luoghi resteranno condannati alla rassegnazione, senza alcuna via d’uscita.\n*Architetto. Su di un treno in viaggio da Viterbo a Torino, dopo la visita ispettiva alla Casa Circondariale di Viterbo, con una delegazione di Nessuno Tocchi Caino, della Camera Penale di Viterbo e dell’A.I.G.A. il 16 gennaio 2026",
    "author": "Cesare Burdese",
    "source": "Ristretti Orizzonti",
    "published_date": "2026-01-19"
  },
  "https://ristretti.org/sicurezza-meloni-pensa-al-decreto-la-lega-stretta-sui-giovani-stranieri": {
    "title": "Sicurezza, Meloni pensa al decreto la Lega: stretta sui giovani stranieri",
    "link": "https://ristretti.org/sicurezza-meloni-pensa-al-decreto-la-lega-stretta-sui-giovani-stranieri",
    "content": "di Alessandra Ziniti\nLa Repubblica, 19 gennaio 2026\nLa premier: “Al mio rientro da Seul vertice di governo”. E valuta l’accelerazione delle norme. Il Carroccio rilancia sulla repressione: tra le misure del partito di Salvini l’espulsione dei minori non accompagnati, vietata dalla Ue. Deciderà domani Giorgia Meloni. Alla premier, che dall’Asia ha già convocato una riunione urgente con tutti i ministri interessati dalle misure, spetterà l’ultima parola su quando e soprattutto come arrivare all’approvazione del pacchetto-sicurezza già mandato a Palazzo Chigi dal Viminale una settimana fa: un decreto-legge con 25 articoli e un più articolato disegno di legge con altre quaranta norme tra cui quelle che nel centrodestra molti (la Lega su tutti) ritengono le più urgenti, quelle per prevenire la violenza giovanile\n“Non so se sarà pronto per il prossimo Consiglio dei ministri - ha detto Meloni ieri a Seul - ma sicuramente intendiamo lavorarci. Ho detto in conferenza stampa di inizio anno che la sicurezza sarebbe stata uno dei miei focus di questo anno. Già prima di Natale avevo concordato con Piantedosi di lavorare a un nuovo provvedimento, ampio, con alcune priorità come la stretta sulle baby gang”.\nLa scelta di Giorgia Meloni - Nel frattempo, però, la terribile morte del diciottenne accoltellato a scuola a La Spezia da un coetaneo ha rialzato la tensione. E dunque domani, al suo rientro dal viaggio in Asia, Giorgia Meloni dovrà decidere se portare già nel pomeriggio l’intero pacchetto in consiglio dei ministri, se affinare le misure e magari integrarle con qualche proposta dell’ultima ora sulla violenza a scuola, o se invece recepire le istanze di chi chiede che almeno le norme che riguardano il possesso di coltelli confluiscano nel decreto-legge immediatamente esecutivo a differenza del disegno di legge che deve passare dal Parlamento. In questo caso, è necessaria un’interlocuzione preventiva con il Quirinale sempre molto cauto nell’utilizzo della decretazione d’urgenza.\nLe nuove proposte della Lega sui minori stranieri - La Lega però insiste. E ieri è tornata a chiedere non solo l’adozione del pacchetto - sicurezza con decretazione d’urgenza, ma anche l’integrazione con norme che incidano sulla criminalità minorile attribuibile a ragazzi stranieri. Tre le misure, in particolare, proposte dal partito di Salvini: l’ulteriore stretta ai ricongiungimenti familiari, l’uscita dal circuito dell’accoglienza per coloro che commettono reati e persino la possibilità di rimpatrio per i minori stranieri non accompagnati, oggi assolutamente vietata in tutta Europa. “Per la Lega sono proposte prioritarie. Non solo la norma anti-coltelli e l’introduzione del reato per chi non si ferma all’alt delle forze dell’ordine: nel pacchetto sicurezza vogliamo inserire specifiche novità per i giovani stranieri che violano le leggi. Nello specifico: basta ricongiungimenti familiari facili, taglio dei benefici dell’accoglienza per i ragazzi che commettono reati, rimpatri più efficaci per i minori arrivati in Italia senza parenti”.\nTasse di soggiorno e multe per finanziare la videosorveglianza - Misure al momento non previste tra i 65 articoli del pacchetto-sicurezza, il divieto sulla vendita e sul porto di coltelli per i minori così come le sanzioni amministrative a loro carico e le multe per i genitori sono nel disegno di legge e dovrebbero dunque passare per via parlamentare. Nel decreto-legge invece è previsto l’utilizzo più ampio delle cosiddette zone rosse (oggi previsto solo in casi eccezionali e urgenti), aree di città da cui allontanare soggetti pregiudicati o ritenuti pericolosi. E sempre nel decreto trova spazio una norma che prevede la possibilità per i Comuni di finanziare l’installazione di sistemi di videosorveglianza con i proventi che arrivano dalla tassa di soggiorno e dalle contravvenzioni stradali. Imminente poi - annuncia il ministro dell’Interno Piantedosi - l’arrivo nelle città a maggior rischio sicurezza di 3500 nuovi poliziotti appena assunti. Ridimensiona invece la sua proposta il ministro della Pubblica istruzione Valditara: “Il metal detector a scuola - precisa - non può essere un utilizzo generalizzato, ma solo dove vi sia la richiesta da parte della comunità scolastica e se si dovesse accertata la reale criticità della situazione”.",
    "author": "Alessandra Ziniti\nLa Repubblica",
    "source": "La Repubblica",
    "published_date": "2026-01-19"
  },
  "https://ristretti.org/salvini-rimpatrio-per-i-minori-stranieri-non-accompagnati-che-commettono-reati": {
    "title": "Salvini: “Rimpatrio per i minori stranieri non accompagnati che commettono reati”",
    "link": "https://ristretti.org/salvini-rimpatrio-per-i-minori-stranieri-non-accompagnati-che-commettono-reati",
    "content": "di Simone Canettieri\nCorriere della Sera, 19 gennaio 2026\nLa cautela del Viminale e i dubbi giuridici sulla misura. “Questo entra e questo resta fuori”. Ci sarà da prendere una decisione. Compresa quella sui rimpatri più efficaci per i minori stranieri che commettono reati arrivati in Italia senza parenti. E cioè l’ultima richiesta della Lega, che al momento si porta dietro dubbi giuridici e silenzi politici nel resto del centrodestra. La riunione sul nuovo pacchetto Sicurezza, annunciata per domani dalla premier, dovrà stabilire innanzitutto quali norme faranno parte del nuovo decreto e quali invece resteranno nel disegno di legge che sarà discusso dal Parlamento (o saranno proposte in sede di conversione sotto forma di emendamento). Due veicoli opposti come velocità e impatto mediatico.\nE così già si intravede all’orizzonte lavoro straordinario per Alfredo Mantovano. Il sottosegretario alla presidenza del Consiglio è il custode delle norme del governo, soprattutto nel “dialogo” preventivo con gli uffici del Quirinale affinché non ci siano sorprese dal Colle una volta che il testo è stato licenziato dal Consiglio dei ministri. Ci sono infatti da rispettare, come sempre, “i requisiti di casi straordinari di necessità e urgenza” alla base della decretazione.\nAllo stesso tempo la pressione è tale sull’esecutivo, dopo gli ultimi fatti di cronaca, da spingere Meloni a una risposta immediata sulle armi bianche che finiscono nelle mani dei minori. Così come è probabile che nel decreto entrino anche le multe ai genitori dei minori che commettono reati, le aggravanti per i furti in casa e per gli scippi, ma anche la confisca dei mezzi per gli spacciatori (tutte norme contenute nel ddl).\nCome si sa, nei giorni scorsi il Viminale ha trasmesso le bozze di due testi agli uffici del governo. In quella del decreto, per esempio, non ci sono provvedimenti che riguardano l’uso dei coltelli per i giovani. Nemmeno le aggravanti e le sanzioni accessorie, ma si parla invece dell’istituzione delle zone rosse, dell’identificazione biometrica a posteriori negli stadi e di posti di polizia distaccati e temporanei. Al contrario da giorni la Lega di Matteo Salvini, con l’attivismo del sottosegretario Nicola Molteni, reclama che gran parte dei 45 articoli depositati dal ministro Piantedosi a Palazzo Chigi, come proposta di ddl, facciano parte di in un unico “super decreto Sicurezza”. La cautela del Viminale nel dividere pani e pesci, decreto e disegno di legge, si fonda sull’esperienza giuridica di Piantedosi, già capo di gabinetto del ministero e responsabile dell’ufficio legislativo. E rimette tutto alla volontà politica della maggioranza. Lanciando anche il guanto del confronto nel campo delle opposizioni che denunciano da mesi “l’allarme sicurezza in Italia”.\nTutto si muove intorno alla cronaca, certo. Ma in generale fa fede l’affermazione di Giorgia Meloni di dieci giorni fa in conferenza stampa: “Sulla sicurezza abbiamo lavorato tantissimo, ma i risultati per me sono insufficienti”. Un modo per spronare il Viminale, che infatti ha inviato subito un pacchetto di leggi a Palazzo Chigi. Un pertugio per i sogni di Matteo Salvini. Il vicepremier è tornato a battere sulla sicurezza, arrivando anche a un derby con Piantedosi - che tecnicamente sarebbe espressione del Carroccio - per intestarsi la nuova stretta.\nDietro alla corsa leghista su coltelli e baby gang si cela il sogno del leader di via Bellerio: il ritorno al Viminale. Un progetto che Salvini, dopo l’assoluzione in Cassazione nel processo Open Arms, è tornato ad accarezzare, senza avere il timore di confessarlo pubblicamente. Quanti ricordi e soprattutto quanti consensi elettorali, penserà magari il vicepremier che da ministro dell’Interno alle Europee del 2019 arrivò al 34,3%. La possibilità di un cambio in corsa è data come “impossibile” da tutti i livelli istituzionali coinvolti. Nel 2027, in caso di vittoria, si vedrà. Forse.",
    "author": "Simone Canettieri\nCorriere",
    "source": "Corriere della Sera",
    "published_date": "2026-01-19"
  },
  "https://ristretti.org/ostellari-toglieremo-ai-loro-genitori-i-bambini-rom-che-rubano": {
    "title": "Ostellari: “Toglieremo ai loro genitori i bambini rom che rubano”",
    "link": "https://ristretti.org/ostellari-toglieremo-ai-loro-genitori-i-bambini-rom-che-rubano",
    "content": "di Federico Novella\nLa Verità, 19 gennaio 2026\nIl sottosegretario leghista: “Introdurremo nel pacchetto sicurezza il rimpatrio assistito per i minori stranieri che delinquono. È una novità che servirà anche ad arginare il fenomeno delle baby gang. E se nei campi rom i bambini vengono mandati a rubare, invece di essere mandati a scuola, va applicato il protocollo che abbiamo adottato come governo contro le mafie: quei figli devono essere tolti ai genitori e messi sotto tutela”. Andrea Ostellari, sottosegretario leghista alla Giustizia, elenca le proposte della Lega, studiate con Nicola Molteni e Matteo Salvini per affrontare il tema sicurezza, che si sta ripresentando con prepotenza dopo gli ultimi fatti di cronaca.\n“Sulla legittima difesa, bisogna ampliare le tutele per chi si difende in casa propria in continuità con quanto già fatto nella riforma voluta dalla Lega nel 2019: i procedimenti giudiziari non devono nemmeno partire. Non ci deve essere l’iscrizione automatica nel registro degli indagati per chi si difende o per le forze dell’ordine che ci proteggono”. Critiche dall’opposizione “È incredibile come a sinistra, storicamente, faticano a digerire un principio elementare: la sicurezza è alla base del vivere civile. Difendere i cittadini significa tutelare le periferie e le fasce più deboli. Le nuove regole sulla sicurezza, volute dalla Lega, unite alla riforma della giustizia, miglioreranno la vita di tutti”.\nA La Spezia un diciannovenne egiziano è stato accoltellato a morte, al torace, da un compagno di scuola di origine marocchina. I docenti difendono la scuola: “Non è il Bronx”, ma le statistiche dicono che c’è stato un aumento significativo dei reati commessi con armi da taglio. Come pensa di correre ai ripari? Ci saranno regole più severe sulle armi da taglio? Un decreto “anti lame”?\n“Sì, a scuola si portano libri e non coltelli. Quella di avere lame in tasca è una moda preoccupante, che va stroncata. Ci saranno inasprimenti delle pene sia per il porto d’armi che per la vendita ai minori. Per questo stiamo spingendo affinché sia approvata quanto prima. Magari con un decreto urgente”.\nBisogna intervenire sulle famiglie e sui genitori? Intravede un problema “educativo” dietro questi episodi? Matteo Salvini ha dichiarato che “oltre alla legge servono prevenzione ed educazione”...\n“La nuova norma sull’ammonimento fin dai 12 anni, introdotta dalla Lega, è un primo passo. Il questore, con la nuova nostra proposta, potrà convocare i ragazzi accompagnati dai genitori, che potranno essere puniti economicamente, fino alla perdita dei benefici genitoriali, anche per reati meno gravi ma che costituiscono una spia da non sottovalutare per evitare così che si sfoci in condotte ancora più violente”.\nDalle baby gang all’”allarme maranza”, c’è un problema sulle nuove generazioni non perfettamente integrate?\n“Uno dei temi che va affrontato subito è quello dei minori non accompagnati che delinquono. Oggi per loro esiste un’ampia tutela addirittura fino ai 21 anni. Allo stato attuale questi giovani criminali non possono nemmeno essere collocati nei Cpr. Insomma, vengono protetti anche quando non lo meritano”.\nQuindi?\n“Introdurremo, nel decreto sicurezza oggi in discussione, il rimpatrio assistito per i minori non accompagnati che commettono reati, e dunque non dimostrano volontà di integrarsi”.\nCosa intende?\n“Se si verifica un crimine, procederemo con il ricollocamento assistito nel loro Paese di origine, soprattutto quando si scopre che in quel Paese una famiglia ce l’hanno eccome. È una novità voluta dalla Lega che tutelerà in primis gli stranieri che in Italia arrivano per bisogno e necessità. Come è giusto che sia”.\nDa sinistra vi accusano di agire solo sul penale, quando la sicurezza è un problema più complesso. “La repressione non garantisce sicurezza, servono anche politiche sociali”, dice Filiberto Zaratti, capogruppo di Allenza Verdi e Sinistra in Commissione affari costituzionali alla Camera...\n“Di sicuro l’integrazione non si può raggiungere solo con le parole lanciate dai salotti chic. La sicurezza è un diritto civile, come la salute e l’istruzione. Garantire la sicurezza significa aiutare le periferie e tutelare le fasce più deboli. Ed\nA Lonate Pozzolo, vicino Varese, un uomo sorprende due rapinatori in casa e ferisce un nomade di 37 anni, che morirà in ospedale. Più di cento rom forzano la porta del pronto soccorso. E adesso si temono ritorsioni nei confronti del padrone di casa, che rischia anche l’apertura di un fascicolo per omicidio. Che idea si è fatto della storia di Jonathan Rivolta?\n“La difesa in casa propria, per quanto ci riguarda, è sempre legittima. La riforma della legge fatta da noi della Lega nel 2019 ha definito in maniera chiara la cornice della legittima difesa domiciliare. E la situazione è già cambiata rispetto a qualche anno fa”.\nCambiata?\n“Ad esempio, abbiamo eliminato il risarcimento del danno nei confronti del delinquente. E abbiamo fatto in modo che lo Stato la legalità. Non possiamo far finta che in quei territori certe cose non succedano”.\nA cosa si riferisce?\n“Nei campi, i bambini vengono addestrati al crimine. Il governo con istituzioni e associazioni ha dato il via al “protocollo Liberi di scegliere”, per tutelare i figli di famiglie mafiose, consentendo anche l’allontanamento dei ragazzi dai contesti in cui regna la criminalità organizzata. Una scelta che funziona, e che va estesa anche con una legge ad hoc”.\nQual è la sua idea?\n“Applicare le regole di questo protocollo a tutti i contesti in cui i bambini vengono sfruttati come ad esempio nei campi nomadi. Se un genitore non manda i bambini a scuola, ma li spedisce a rubare, quei figli vanno messi sotto tutela”.\nPensa che la magistratura lo permetterà?\n“Credo molto nella stragrande maggioranza di magistrati che lavorano in silenzio. Ciò che è mancato a questi magistrati non è l’indipendenza dal potere politico, ma l’autonomia dallo strapotere delle correnti delle toghe”.\nSta dicendo che i magistrati sono le prime vittime delle correnti?\n“Sì, le hanno sempre subite. È un sistema che danneggia non solo i cittadini ma la magistratura stessa. La riforma sottoposta a referendum, da questo punto di vista, può essere una vittoria per tutti”.\nIn realtà vi accusano semplicemente di volere un pm sottomesso al governo...\n“Non si vuole separare la magistratura”, dice Nicola Gratteri, “ma solo controllarla”.\n“Per capire che non è vero, basterebbe leggere il testo della riforma. È scritto chiaro che i magistrati rimarranno indipendenti e autonomi da ogni potere, pm e giudici saranno tutelati. Una libertà che oggi non hanno, essendo succubi delle logiche correntizie”.\nPerché sostiene che la riforma della giustizia servirà anche all’economia e agli investimenti? Non è solo una questione di diritti, ma di crescita del Pil?\n“Perché una giustizia davvero libera e indipendente da ogni condizionamento è alla base di tutto. Chi crede nel nostro Paese e sta investendo non è incentivato da un sistema giudiziario farraginoso e complicato”.\nBasta questo?\n“No, e infatti vogliamo proseguire sulla stessa linea tracciata dal ministro Salvini quando era all’Interno. Nel pacchetto sicurezza introdurremo lo stop alle iscrizioni automatiche nel registro degli indagati. Un principio che deve valere non solo per le forze dell’ordine in servizio, ma anche per i comuni cittadini che si difendono in casa”.\nIn pratica, come pensa di applicare una simile novità?\n“Prima di indagare chi si difende, il pm dovrà verificare la sussistenza di cause di giustificazione. E se queste cause esistono, il procedimento non deve nemmeno partire con l’iscrizione nel registro degli indagati”.\nQuindi?\n“Quindi procediamo su due binari: da un lato la riforma costituzionale, dall’altro la sburocratizzazione: velocizzare i processi, digitalizzarli, dotare i tribunali del personale necessario. Entro il 2026 prevediamo la copertura della pianta organica dei magistrati, con nuove assunzioni di personale, e questo è un risultato straordinario”.\nIl ministro della Giustizia Carlo Nordio ha dichiarato che sulla responsabilità dei magistrati bisogna intervenire con caparbietà. Cito: “Il magistrato inetto e impreparato non va colpito nel portafoglio ma nella carriera, e semmai deve essere destituito”. È d’accordo?\n“Credo che l’inserimento nella riforma dell’Alta corte disciplinare proceda in questo senso. Stiamo ponendo le basi affinché il magistrato possa essere sanzionato o valorizzato quando è giusto farlo. È corretto prevedere sanzioni concrete, valorizzando, così, davvero il merito dei magistrati”.",
    "author": "Federico Novella\nLa Verità",
    "source": "Ristretti Orizzonti",
    "published_date": "2026-01-19"
  },
  "https://ristretti.org/governo-inadempiente-col-pnrr-rischio-collasso-della-giustizia-italiana": {
    "title": "“Governo inadempiente col Pnrr, rischio collasso della giustizia italiana”",
    "link": "https://ristretti.org/governo-inadempiente-col-pnrr-rischio-collasso-della-giustizia-italiana",
    "content": "di Paolo Frosina\nIl Fatto Quotidiano, 19 gennaio 2026\nL’Associazione Nazionale Magistrati ha chiesto di essere audita dalla Commissione europea. Il motivo? Il sindacato delle toghe vuole illustrare la “situazione allarmante”, dovuta al “rischio di collasso della Giustizia italiana per l’inadempimento del governo italiano agli impegni assunti in sede europea con riguardo all’Ufficio per il processo”. Mentre infuria lo scontro tra magistratura ed esecutivo in vista del referendum sulla separazione delle carriere, c’è un altro fronte che si apre tra toghe e politica: quello dell’attuazione del Pnrr in tema di giustizia. La richiesta di audizione è contenuta nel documento approvato dal Consiglio direttivo centrale dell’Associazione nazionale dei magistrati.\nRicordando che l’Ufficio per il processo è stato “incluso nel Pnrr quale misura di natura strutturale, destinata a modificare in modo permanente l’organizzazione del lavoro degli uffici giudiziari e dei giudici italiani”, l’Anm sottolinea che “a gennaio 2026 a meno di sei mesi dal termine del progetto, nessun bando è stato pubblicato o reso noto per la stabilizzazione dei funzionari addetti all’Ufficio per il processo, che nel frattempo stanno lasciando gli uffici giudiziari per altre opportunità di lavoro”.\nEppure nel rendiconto al 31 ottobre scorso dell’Unità di missione del ministero della Giustizia sull’attuazione degli interventi del Pnrr, il governo ha dato atto “che la misura sull’Ufficio per il processo e Capitale Umano prevede l’assunzione e la permanenza in servizio di 10mila unità di personale Pnrr (addetti all’Ufficio per il Processo e personale tecnico-amministrativo), con l’obiettivo di creare un vero e proprio staff di supporto al magistrato e alla giurisdizione - con compiti di studio, ricerca, redazione di bozze di provvedimenti - e pone, altresì, le fondamenta di una struttura al servizio dell’intero Ufficio giudiziario, con funzioni di raccordo con le cancellerie e le segreterie, anche con mansioni tipicamente amministrative quale naturale preparazione e completamento dell’attività giurisdizionale, di assistenza al capo dell’ufficio ed ai presidenti di sezione indirizzi giurisprudenziali e di banca dati”.\nEppure, aggiunge il sindacato delle toghe, “la stessa relazione riferisce che al 31 ottobre 2025, il personale effettivamente in servizio si era ridotto a 8.930 unità. È infatti accaduto che in assenza di qualsivoglia progetto concreto di stabilizzazione del personale assunto con i fondi del Pnrr, oltre mille funzionari, tra i più capaci, appositamente formati ed inseriti nei progetti dell’Ufficio per il processo, abbiano lasciato l’amministrazione della Giustizia per altre opportunità di lavoro”. “L’11 agosto del 2025 - prosegue l’Anm - il ministero della Giustizia ha annunciato che entro il mese di ottobre avrebbe avviato una procedura comparativa per la stabilizzazione dei funzionari addetti all’Ufficio per il processo. A gennaio 2026, a meno di sei mesi dal termine del progetto, nessun bando è stato pubblicato o reso noto per la stabilizzazione dei funzionari Addetti all’Ufficio per il processo”.\nDunque, sottolinea il sindacato dei magistrati, “il governo non ha stanziato i fondi necessari a reclutare 10mila unità di funzionari” previsti dal progetto del Pnrr in cui il governo italiano si è impegnato verso l’Unione europea. Quindi, è l’allarme, si rischia così “di disperdere risorse e progettualità, di essere costretti ad abbandonare un ormai consolidato metodo di lavoro in team e di dissipare, in breve tempo i progressi raggiunti nell’attuazione del Pnrr”. Il sindacato delle toghe specifica che “la situazione è particolarmente grave nelle Sezioni specializzate per la protezione internazionale che sono chiamate ad attuare il sistema comune europeo dell’asilo e nelle quali un team di supporto al giudice è indispensabile per assicurare le funzioni minime del processo in materia di asilo”.\nL’Associazione ricorda che la stessa relazione dell’Unità di Missione per il Pnrr per la Giustizia evidenzi come i tribunali e le corti italiani abbiano “raggiunto con ampio anticipo rispetto al termine del progetto (30 giugno 2026) il target della riduzione del 25% del Disposition Time (rispetto alla baseline del 2019) dei processi penali nei tre gradi di giudizio e sono prossimi a raggiungere nei tempi concordati l’abbattimento dell’arretrato dei procedimenti civili di durata ultra-triennale”. A questo punto, dunque, resta “invece incerta la possibilità di raggiungere l’ultimo target, ossia la riduzione del 40% del Disposition Time (rispetto alla baseline del 2019) dei processi civili nei tre gradi di giudizio”.",
    "author": "Paolo Frosina\nIl Fatto Quotidiano",
    "source": "Il Fatto Quotidiano",
    "published_date": "2026-01-19"
  },
  "https://ristretti.org/riduzione-di-pena-per-il-percorso-rieducativo": {
    "title": "Riduzione di pena per il percorso rieducativo",
    "link": "https://ristretti.org/riduzione-di-pena-per-il-percorso-rieducativo",
    "content": "studiocataldi.it, 19 gennaio 2026\nPer la Consulta, il condannato ha diritto a sollecitare una decisione del giudice al termine di ogni semestre di pena scontata. È costituzionalmente illegittima, per violazione, tra gli altri, dei principi di ragionevolezza e di finalità rieducativa della pena, una norma del 2024 che ha modificato la disciplina della liberazione anticipata (articolo 69-bis della legge sull’Ordinamento penitenziario). Lo ha stabilito la Corte costituzionale con la sentenza n. 201/2025, con cui ha giudicato fondate le questioni di legittimità costituzionale sollevate dai magistrati di sorveglianza di Spoleto e di Napoli.\nLa liberazione anticipata è un beneficio penitenziario che consiste in una detrazione di quarantacinque giorni di pena per ciascun semestre, riconosciuta al condannato che abbia dato prova di partecipare al percorso rieducativo. In tal modo, il detenuto può ottenere l’anticipazione non solo del fine pena, ma anche del momento in cui può accedere ad altri benefici penitenziari che presuppongono l’espiazione di una certa quota di pena. Fino al 2024, il condannato aveva il diritto di chiedere al magistrato di sorveglianza il riconoscimento della detrazione al termine di ogni semestre scontato. La riforma del 2024 ha previsto invece che l’accertamento dei requisiti per la concessione del beneficio rispetto a tutti i semestri già scontati sia effettuata d’ufficio dal magistrato di sorveglianza in prossimità del fine pena, ovvero in occasione della richiesta del condannato di accedere a un beneficio penitenziario.\nLa Corte ha osservato che questo meccanismo ha fatto “venir meno il riscontro periodico sulla qualità del concreto percorso trattamentale individuale, che era stato sin qui assicurato dalla possibilità di una valutazione frazionata dei presupposti della liberazione anticipata, semestre per semestre, sollecitata da una istanza del detenuto. Tale riscontro, se positivo, assicurava immediatamente a quest’ultimo il diritto alla riduzione di pena: una riduzione, invero, di cui avrebbe usufruito soltanto in futuro, ma sulla quale sin da subito poteva fare affidamento” ragionevolmente certo. Il meccanismo di riscontro frazionato circa l’esito positivo delle istanze di liberazione anticipata - ha proseguito la Corte - “costituiva uno stimolo importante, per il condannato, a proseguire sul cammino di cambiamento intrapreso, attraverso la progressiva anticipazione, che in tal modo gli si prospettava, del fine pena e del termine per l’accesso ai benefici”.\nAllo stesso modo, “l’eventuale diniego della liberazione anticipata con riferimento a un singolo semestre non segnava un irreparabile fallimento del percorso trattamentale, ma costituiva esso stesso stimolo per il condannato a modificare al più presto il proprio comportamento, sì da ottenere la riduzione di pena alla successiva scadenza semestrale. Il tutto nell’ambito di un cammino in cui il condannato dovrebbe idealmente essere aiutato - attraverso un costante dialogo con il magistrato di sorveglianza e il personale dell’amministrazione penitenziaria, nonché con i volontari che quotidianamente dedicano il loro impegno alle carceri italiane - a ritrovare in se stesso le risorse personali indispensabili per realizzare quel processo di cambiamento cui mira, in definitiva, l’articolo 27, terzo comma, della Costituzione.”.\nLa disciplina oggi vigente invece ha invece “cancellato tutti questi riscontri periodici, lasciando il condannato nell’incertezza circa la meritevolezza del percorso nel frattempo compiuto, o viceversa la sua inadeguatezza rispetto alle aspettative dell’ordinamento”. La norma è stata, pertanto, giudicata lesiva del principio della finalità rieducativa della pena, oltre che incoerente rispetto alla stessa funzione della liberazione anticipata, pensata dal legislatore dell’ordinamento penitenziario come strumento atto a favorire quella finalità costituzionale.",
    "author": null,
    "source": "Ristretti Orizzonti",
    "published_date": "2026-01-19"
  },
  "https://ristretti.org/misura-cautelare-valida-anche-se-il-gip-solleva-il-conflitto-di-competenza": {
    "title": "Misura cautelare valida anche se il Gip solleva il conflitto di competenza",
    "link": "https://ristretti.org/misura-cautelare-valida-anche-se-il-gip-solleva-il-conflitto-di-competenza",
    "content": "di Francesco Machina Grifeo\nIl Sole 24 Ore, 19 gennaio 2026\nLo hanno chiarito le Sezioni unite penali con una decisione per ora nota soltanto in via provvisoria. Non vi è un conflitto negativo di competenza quando il GIP, pur dichiarandosi territorialmente incompetente, rinnovi tempestivamente la misura cautelare e sollevi il conflitto. Lo hanno chiarito le Sezioni unite penali con una decisione per ora nota soltanto in via provvisoria. Il Giudice del Tribunale di Alessandria, pronunciandosi sulla richiesta del Pm di applicazione della custodia cautelare nei confronti di una serie di soggetti imputati per vari reati (in rinnovazione dell’ordinanza del Gip del tribunale di Verbania), ha disposto l’applicazione delle misure cautelari e contestualmente sollevato conflitto negativo di competenza ai sensi degli artt. 28 e seguenti cod. proc. pen.. Il giudice che ha sollevato il conflitto, dunque, ha, preliminarmente, disposto, in rinnovazione, un nuovo titolo cautelare. Secondo la giurisprudenza, infatti, la misura applicata da chi si dichiara incompetente perde efficacia.\nLa Prima Sezione penale, investita della questione, con l’ordinanza n. 33971 del settembre scorso, dopo aver ravvisato orientamenti diversi, ha rimesso al “Massimo consesso” la seguente questione: “Se sussista conflitto negativo di competenza nel caso in cui il giudice per le indagini preliminari, dopo aver ricevuto una richiesta di rinnovazione di misura cautelare a seguito della declaratoria di incompetenza per territorio di altro giudice che l’abbia adottata in via provvisoria ritenendosi incompetente ai sensi dell’art. 27 cod. proc. pen., invece di limitarsi a ricusare la cognizione del procedimento ai sensi dell’art. 28 cod. proc. pen., rinnovi la misura cautelare e contemporaneamente sollevi il conflitto”.\nEbbene per le Sezioni unite: “Il conflitto negativo di competenza non sussiste e la misura tempestivamente rinnovata ex art. 27 cod. proc. pen. mantiene la sua efficacia”. Prevale dunque la tesi, già maggioritaria, secondo la quale il giudice che si dichiara incompetente può e deve adottare o rinnovare la misura cautelare in via urgente ex art. 27 c.p.p., con una decisione che non implica l’affermazione di competenza, ma soltanto l’esercizio di un potere eccezionale e provvisorio. Non si realizza dunque alcuno “stallo processuale”, in quanto la misura tutela esigenze cautelari immediate e il procedimento prosegue davanti al giudice competente.\nAl contrario, la tesi minoritaria sosteneva che se il giudice, dopo essersi dichiarato incompetente, continua a intervenire (rinnovando la misura e sollevando conflitto), si produce una contraddizione logica con conseguente stasi processuale: il giudice “a quo” si spoglia del procedimento; quello “ad quem” non può intervenire finché pende il conflitto. I giudici di legittimità hanno però bocciato una simile ricostruzione privilegiando la continuità della tutela cautelare, senza sacrificare le regole sulla competenza.",
    "author": "Francesco Machina Grifeo\nIl Sole",
    "source": "Ristretti Orizzonti",
    "published_date": "2026-01-19"
  },
  "https://ristretti.org/alessandria-molti-dubbi-su-carcere-san-michele-per-detenuti-41-bis-2": {
    "title": "L’Egitto non è un Paese sicuro: applicata la giurisprudenza della Corte di Giustizia UE",
    "link": "https://ristretti.org/alessandria-molti-dubbi-su-carcere-san-michele-per-detenuti-41-bis-2",
    "content": "di Francesco Tartini*\nmeltingpot.org, 19 gennaio 2026\nTribunale di Venezia, decreto dell’8 gennaio 2026. Il Tribunale di Venezia - Sezione Specializzata - accerta l’effetto sospensivo automatico del ricorso presentato da un cittadino egiziano all’esito di decisione negativa adottata nei suoi confronti con procedura accelerata, in quanto proveniente a un paese inserito nella lista dei cd paesi di origine sicuri. Uniformandosi alla decisione 01.08.2025 della Corte di Giustizia dell’Unione Europea - cause riunite nn. C-758/24 e C-759/24, il Tribunale di Venezia conferma che, a legislazione vigente, gli artt. 36, 37 e 46 paragrafo 3 della Direttiva 2013/32 non consentono la designazione di paese sicuro di uno stato terzo che non rispetti le condizioni sostanziali di sicurezza anche solo per determinate categorie di persone.\nSemplicemente impressionante è l’elenco delle categorie di persone che in Egitto, secondo il Tribunale di Venezia, e all’esito dell’esame di plurime fonti COI, sono invece vittime di persecuzione: attivisti e membri di partiti di opposizione o di movimenti politici contrari al governo; giornalisti; minoranze religiose come Baha’i, Testimoni di Geova e Cristiani Copti; appartenenti alla minoranza LQBTQI e finanche le donne nel loro insieme, in quanto vittime di discriminazione economica e sociale.\nIl Tribunale denuncia inoltre la pratica sistematica della tortura e di trattamenti inumani e degradanti come metodi di coercizione per ottenere informazioni, o anche solo per reprimere il dissenso politico; la pratica di arresti e detenzioni arbitrari, l’esistenza di tribunali speciali avanti ai quali i diritti difensivi degli indagati non sono garantiti, e poi ancora la sottoposizione dei detenuti ad abusi fisici, il sovraffollamento carcerario, il mancato rispetto di standard igienici minimi nei luoghi di detenzione, il rifiuto di cure mediche e la pratica della tortura sui detenuti. Da ultimo il Tribunale denunci anche la detenzione arbitraria ed il respingimento dei richiedenti asilo, in particolare di quelli di origine sudanese.\nConcludendo la sua disamina della situazione interna del paese il Tribunale afferma di ritenere che in Egitto siano tutt’ora presenti persecuzioni quali definite dall’art. 9 della Direttiva 2011/95/UE ovvero tortura e altre forme di pena o trattamento disumano o degradante, secondo i criteri indicati nell’allegato 1 Dir. 2013/32/UE.\nSi tratta di una decisione che, quantomeno sino all’entrata in vigore del Nuovo patto Europeo sull’Immigrazione e l’Asilo, prevista per giugno 2026, consente di escludere la legittimità dell’applicazione delle procedure accelerate ai cittadini egiziani, e nel contempo conferma tutte le perplessità sui criteri per l’individuazione dei Paesi Sicuri adottati dal Consiglio Europeo lo scorso 8 dicembre, e che ribadiscono la presunzione di sicurezza del paese nordafricano.\n*Avvocato",
    "author": "Francesco Tartini",
    "source": "meltingpot.org",
    "published_date": "2026-01-19"
  },
  "https://ristretti.org/alessandria-molti-dubbi-su-carcere-san-michele-per-detenuti-41-bis": {
    "title": "Alessandria. “Molti dubbi su carcere San Michele per detenuti 41 bis”",
    "link": "https://ristretti.org/alessandria-molti-dubbi-su-carcere-san-michele-per-detenuti-41-bis",
    "content": "radiogold.it, 19 gennaio 2026\nFederico Fornaro, parlamentare del Partito Democratico, interviene nuovamente sulla trasformazione del carcere di San Michele, destinato ad accogliere detenuti in regime di 41 bis. Fornaro, dopo il silenzio riscontrato in seguito alla sua interrogazione urgente al Ministro della Giustizia per chiedere chiarimenti sul futuro del carcere di Alessandria, ha spiegato come il verbale della seduta del 18 dicembre relativo alla “Conferenza permanente per i rapporti tra lo Stato, le Regioni e le Province autonome di Trento e Bolzano”, abbia chiarito gli “intendimenti dell’amministrazione penitenziaria sul carcere di San Michele ad Alessandria.\n“Tutte le voci e gli scenari più negativi vengono purtroppo confermati dalle parole del sottosegretario Del Mastro delle Vedove che in quella occasione ha relazionato sulla riorganizzazione e razionalizzazione e l’individuazione da destinate al regime speciale differenziato dal 41 bis. Attualmente i detenuti in regime di 41 bis nel nostro paese sono 750, distribuiti in 12 istituti di pena, 11 dei quali in promiscuità con detenuti comuni. Per volontà del Governo le carceri dedicate ai 41 bis saranno ridotti a 7, in cinque regioni. In Piemonte da 3 (Alessandria, Cuneo e Novara) a 1 (solo San Michele ad Alessandria)”.\n“Il silenzio del governo sul progetto - continua Fornaro - è stato motivato con esigenze di segretezza per cui a nessun livello né parlamentare né locale ci si è potuti confrontare nel merito della questione e della scelta compiuta. Il sottosegretario ha poi ricordato che ogni regione interessata dovrà assicurare in ciascun capoluogo di provincia, negli ospedali generali, reparti destinati ai detenuti sottoposti al regime del 41 bis. In sede di Conferenza unificata la regione Sardegna ha sollevato riserve e dubbi su queste decisioni governative, il Piemonte risulta silente. Immaginiamo che la Regione e l’Aso siano stati già adeguatamente informati dal ministero e si staranno prontamente attivando. Attendiamo conferme dagli enti interessati”.\nFornaro avanza comunque “molti dubbi e riserve sulla scelta di concentrare in pochi istituti (per Alessandria si tratterebbe se confermati di 150 detenuti in 41 bis, pari al 20% del totale Italia) i rischi connessi a queste presenze e alla possibile infiltrazione dei territori limitrofi al carcere. Se si rivelerà una riorganizzazione sbagliata a pagare il conto sarà la comunità alessandrina e dell’intera provincia con buona pace dei periodici proclami sulla sicurezza da parte del governo Meloni. Operazioni di questa complessità che cancellano la stessa storia di gestione attiva dei detenuti nell’istituto di San Michele poteva e doveva essere gestita in altro modo dal ministero della Giustizia coinvolgendo in primo luogo il Comune di Alessandria, pur riconoscendo esigenze di massima riservatezza. Vigileremo sull’esecuzione di un piano di centralizzazione dei detenuti in regime 41 bis che presenta più di un elemento di criticità e di rischio per la comunità alessandrina. In Sardegna in presenza di problematiche analoghe la Regione si è mossa e anche esponenti della maggioranza di governo hanno sollevato dubbi con richieste di rivedere il piano. Qui da noi silenzio totale”.",
    "author": null,
    "source": "Ristretti Orizzonti",
    "published_date": "2026-01-19"
  },
  "https://ristretti.org/trapani-in-carcere-mancano-100-agenti-e-parte-della-struttura-e-vecchia": {
    "title": "Trapani. “In carcere mancano 100 agenti e parte della struttura è vecchia”",
    "link": "https://ristretti.org/trapani-in-carcere-mancano-100-agenti-e-parte-della-struttura-e-vecchia",
    "content": "La Sicilia, 19 gennaio 2026\nVisita ispettiva di una delegazione del Pd guidata dai deputati nazionale e regionale Giovanna Iacono e Dario Safina, nella casa circondariale “Pietro Cerulli” di Trapani. “Una visita necessaria - dicono per toccare con mano la realtà dell’istituto”. È di pochi giorni la notizia di un episodio che ha visto un paio di agenti della polizia penitenziaria salvare un detenuto che aveva dapprima dato fuoco a un materasso della cella. I poliziotti sono rimasti intossicati dal fumo. Un episodio che è da collegare alla crisi di organico e agli spazi che mancano. Un intero reparto è chiuso da molto tempo.\n“Il grado di civiltà di una società si misura dalle sue prigioni - commenta Iacono Ho trovato donne e uomini preparati, cortesi e disponibili, che lavorano ogni giorno con enorme professionalità e abnegazione. Ma non possiamo chiedere loro di fare miracoli”. “L’abnegazione del personale - aggiunge Safina - non può colmare all’infinito i vuoti strutturali e di organico”. Nonostante le recenti, ripetute, rassicurazioni del sottosegretario Delmastro Delle Vedove, la realtà resta complessa.\n“Dir complessa è poco, è critica - osservano Iacono e Safina che - mancano almeno 100 agenti di polizia penitenziaria e parte della struttura è vecchia. Se mancano gli agenti per la sorveglianza e le strutture sono fatiscenti, la rieducazione si ferma. Il carcere smette di riabilitare e diventa solo un luogo di attesa vuota. Servono assunzioni e investimenti sull’edilizia penitenziaria. Per la dignità di chi lavora e per il futuro di chi deve essere rieducato”.",
    "author": null,
    "source": "Ristretti Orizzonti",
    "published_date": "2026-01-19"
  },
  "https://ristretti.org/siena-nella-casa-circondariale-si-puo-diventare-sommelier": {
    "title": "Siena. Nella casa circondariale si può diventare sommelier",
    "link": "https://ristretti.org/siena-nella-casa-circondariale-si-puo-diventare-sommelier",
    "content": "di Linda Mambelli\nlinkiesta.it, 19 gennaio 2026\nI dati dimostrano che la formazione professionale è la via per il reinserimento sociale e lavorativo di chi conclude un periodo di detenzione. Per questo l’Associazione Italiana Sommelier ha reso possibile la realizzazione del nuovo progetto “Vite Libera”. Una formazione specializzata e di alto livello è una dote preziosa per il mercato del lavoro. Vale soprattutto in una fase storica in cui i numeri sull’occupazione non sono del tutto incoraggianti, e ancora di più per le persone che hanno trascorso una parte della propria vita in carcere. Un passaggio non semplice da superare, che lascia tracce oltre che sulla fedina penale anche e soprattutto sulla capacità e possibilità, una volta concluso il periodo di detenzione, di recuperare una quotidianità fatta di casa, lavoro, socialità.\nSi parla spesso, ma evidentemente non abbastanza, di come le condizioni di detenzione nelle carceri del nostro Paese siano degradanti. Il tasso di affollamento è del 122 per cento secondo l’ultimo dato del Consiglio nazionale dell’economia e del lavoro (Cnel), 138,5 per cento a fine novembre 2025 secondo l’Associazione Antigone, mentre la media europea a fine 2024 era del 94,9 per cento. E secondo i dati del Cnel sei condannati su dieci sono già stati in carcere almeno una volta, ma sempre il Cnel stima che il tasso di recidiva possa calare fino al due per cento per i detenuti che hanno avuto la possibilità di una collocazione professionale.\nDunque lavoro e formazione sono un potente strumento di reinserimento sociale e rendono la detenzione ciò che deve essere secondo l’articolo 27 della nostra Costituzione: un periodo di limitazione della libertà personale che non può consistere in trattamenti contrari al senso di umanità e che deve tendere alla rieducazione del condannato. Di nuovo però i numeri diffusi dal Cnel non sono incoraggianti: 7,2 per cento è la quota (comunque in crescita) di detenuti che nel 2024 ha preso parte a forme di formazione professionale (con “cucina e ristorazione” in testa tra le tipologie di corsi frequentati, 24,3 per cento degli iscritti sul totale) e solo il 34,3 per cento dei detenuti è stato impegnato in attività lavorative.\nPer questo meritano attenzione e sostegno tutti quei progetti, voluti sia dagli istituiti penitenziari che da associazioni e fondazioni esterne, che si occupano di realizzare possibilità concrete di studio, preparazione e pratica che un domani possano tradursi in un lavoro. Ne abbiamo descritti molti, su queste pagine (InGalera a Bollate, Idee in fuga e Pausa Café ad Alessandria, la Brigata del Pratello nel carcere minorile di Bologna, Giotto a Padova, 300Mila a Lecce), ovviamente tutti focalizzati sul mondo della ristorazione e della gastronomia, ma anche il settore enologico presenta opportunità e iniziative interessanti ed efficaci.\nGorgona, come vi abbiamo raccontato in questo approfondimento, ospita ad esempio una colonia penale ma anche le vigne di Frescobaldi, che accolgono i detenuti e si lasciano curare e vendemmiare per produrre vini e possibilità lavorative che matureranno una volta lasciata l’isola toscana. Sempre in Toscana, ma ancora più professionalizzante, è il nuovo progetto “Vite Libera” realizzato dall’Associazione Italiana Sommelier (Ais) Toscana con il supporto di Ais Italia e dalla casa circondariale “Santo Spirito” di Siena, diretta da Graziano Pujia. Per la prima volta, sei detenuti potranno seguire il corso d’alta formazione da sommelier, fino al conseguimento del titolo professionale. Venticinque lezioni intensive, la prima prevista lunedì 19 gennaio, copriranno tutti e tre i livelli della didattica Ais; i partecipanti studieranno materie come viticoltura, enologia e tecniche di servizio, con il supporto di dispense e materiale audiovisivo così come di esercitazioni pratiche, come avviene per i frequentanti esterni, e il 24 giugno sosterranno la prova finale, scritta e orale, il cui superamento garantirà il rilascio del diploma di sommelier Ais.\nIn occasione della presentazione ufficiale del progetto, tenuta il 13 gennaio al Palazzo Berlinghieri di Siena, il delegato Ais Siena Marcello Vagini, che ne è stato ideatore assieme al direttore di Santo Spirito Graziano Pujia, ha espresso grande soddisfazione: “Andremo a offrire un vero percorso educativo; oltre l’aspetto tecnico, subentrano valori come la dignità e la voglia di riscatto che arricchiranno tutta la nostra associazione”.\nIl presidente nazionale Ais Sandro Camilli ha a sua volta posto l’accento sulla capacità del percorso di stimolare anche il senso di responsabilità delle persone coinvolte e l’attenzione al rispetto e al lavoro di squadra: “Vogliamo rendere il mondo del vino sempre più inclusivo e volto al sociale e questo progetto sarà uno strumento di crescita personale e di consapevolezza”, mentre il presidente di Ais Toscana Cristiano Cini ha evidenziato l’orgoglio di essere la prima regione a organizzare un progetto di questo tipo: “Offrire a un detenuto la possibilità di diventare sommelier non è solo un atto formativo: è un atto di fiducia nella possibilità di rinascita, nel potere educativo del sapere, e nel valore sociale del vino come cultura e mestiere”.\nCini ha infine dichiarato la disponibilità di Ais a collaborare con enoteche regionali, consorzi di tutela, fondazioni e sponsor del settore vitivinicolo, enti pubblici e con il ministero della Giustizia per eventuali estensioni di “Vite Libera”, “certi che questo progetto per i detenuti racchiude in sé la speranza di un futuro migliore”.",
    "author": "Linda Mambelli",
    "source": "linkiesta.it",
    "published_date": "2026-01-19"
  },
  "https://ristretti.org/reggio-calabria-il-reinserimento-necessita-di-progettualita-rivolte-a-chi-sconta-la-pena-fuori-dal-carcere": {
    "title": "Reggio Calabria. “Il reinserimento necessita di progettualità rivolte a chi sconta la pena fuori dal carcere”",
    "link": "https://ristretti.org/reggio-calabria-il-reinserimento-necessita-di-progettualita-rivolte-a-chi-sconta-la-pena-fuori-dal-carcere",
    "content": "di Anna Foti\nilreggino.it, 19 gennaio 2026\nMarianna Passalacqua, direttrice dell’Ufficio distrettuale di Esecuzione Penale Esterna, si rivolge al Terzo settore e alle associazioni affinché, agli attori che già collaborano nei percorsi di rieducazione stimolando la partecipazione alla costruzione del Bene comune, se ne aggiungano altri. E poi anche l’appello per una sanità psichiatrica che con costanza assista chi, anche tra le persone seguite dall’Udepe, ne abbia bisogno. Fuori dal carcere e dentro la comunità di cui hanno violato il patto di convivenza civile, commettendo un reato e violando la legge. Questa la sfida di coloro che intraprendono il percorso di reinserimento sociale e rieducazione dopo essere stati ammessi alle misure alternative alla detenzione.\nNel nostro ordinamento giuridico alla condanna per la commissione di un reato segue la detenzione in carcere, luogo di restrizione della libertà personale, in cui la pena ha una funzione rieducativa. Tuttavia, in costanza di determinati e stringenti requisiti di legge e non per tutti i reati, alla condanna può seguire invece l’esecuzione penale esterna, ossia fuori dal carcere. Ciò accade in caso di accesso alle misure alternative come l’affidamento in prova e la detenzione domiciliare. Da qualche anno, in virtù dell’estensione dell’istituto della messa alla prova agli adulti prevista dalla riforma Cartabia, anche l’ammissione ai lavori socialmente utili. In questo caso non sono persone condannate, perchè il processo si sospende, e se il percorso ha esito positivo, si accorda il grande beneficio dell’estinzione del reato. Anche loro rientrano nell’ambito di attenzione dell’Udepe.\nPuò accadere anche che persone finiscano di scontare la pena in esecuzione esterna, quando alla fine della detenzione manchino pochi anni, e sempre in costanza di altri requisiti di legge. L’accesso alle misure alternative per le persone detenute, per esempio, secondo le innumerevoli denunce dell’osservatorio sulle carceri dell’Unione delle camere penali e del suo presidente, l’avvocato reggino Gianpaolo Catanzariti, dovrebbe avvenire con maggiore frequenza, nel rispetto dei diritti delle persone detenute e come importante strumento di decongestione degli istituti penitenziari sovraffollati. Tornando a chi accede alle misure alternative al carcere, sconta il suo debito verso la comunità, di cui ha infranto le regole del patto di convivenza civile, nella comunità medesima. E allora per la piena riuscita del percorso di rieducazione e di reinserimento sociale, proprio quella comunità è chiamata a rivestire un ruolo attivo. Da qui l’appello accorato di Marianna Passalacqua, direttrice dell’Ufficio di esecuzione penale esterna nel distretto di Reggio Calabria.\n“In questo momento seguiamo circa 1800 persone sul territorio metropolitano. Sussiste una condanna, e con essa prescrizioni e restrizioni nella vita quotidiana, perchè la pena c’è e va scontata anche se fuori dal carcere. La rottura del patto sociale generata dal reato dev’essere risanata. L’ottica non deve essere quella della punizione ma quella della partecipazione, di un contributo concreto alla sua costruzione del bene comune”. L’obiettivo, dunque, è quello di ricomporre quella frattura ma per garantire frutti al percorso di rieducazione fuori dal carcere occorre il contributo collettivo, “occorre una comunità educante, fatta di istituzioni, associazioni, singoli presenti e attenti a questa fascia di popolazione.\nCondividiamo già questa necessità rieducativa e riparativa -prosegue la direttrice Marianna Passalacqua - con numerose associazioni dove i nostri assistiti svolgono attività di volontariato. Invito le associazioni sensibili e aperte a essere sempre più numerose. Imprescindibile è per le persone che vengono ammesse alle misure alternative entrare in contatto con realtà sane che pongono al centro della propria opera la comunità, capaci di trasmettere anche in maniera osmotica valori diversi rispetto quelli che evidentemente erano propri della persona che in passato ha commesso un reato. Da qui un altro appello, questa volta al Terzo settore, destinatario di fondi attraverso le istituzioni territoriali e i bandi per l’erogazione, in un’ottica europea di sussidiarietà e di compartecipazione del Welfare.\nRivolgiamo un appello affinché ci considerino una platea alla quale rivolgersi con le loro progettualità, i loro servizi dedicati alle fragilità e alle persone vulnerabili. Occorre garantire cura e attenzione anche a chi sconta una pena alternativa al carcere nella società. Noi abbiamo bisogno che si sappia della nostra esistenza e che si indirizzino delle progettualità anche alle persone che noi assistiamo”.\nMa la ricerca di alleanze e partnership attiene anche e soprattutto all’ambito sanitario. “Devo insistere anche sull’importanza delle istituzioni anche e soprattutto per l’aspetto sanitario, per noi fondamentale. Non parliamo di cittadini serie b. Le persone che assistiamo sono in particolare condizione di svantaggio. La commissione di un reato spesso è anche determinata da fattori di natura sanitaria come tossicodipendenza e problematiche psichiche.\nIl sistema sanitario deve essere in grado di dare risposte e di farlo in modo costante. Una sanità, soprattutto psichiatrica, con consultori e centri di salute mentale efficienti, è per la nostra attività essenziale per una reintegrazione nel tessuto sociale. Una sanità efficiente è partner per noi irrinunciabile. Il nostro compito è quello di intervenire sulla revisione critica del reato commesso, e per questo dobbiamo avvalerci delle collaborazioni con Terzo settore e associazioni, ma sul fronte sanitario dobbiamo essere assistiti”, ha ribadito Marianna Passalacqua, direttrice dell’Ufficio di esecuzione penale esterna nel distretto di Reggio Calabria.",
    "author": "Anna Foti",
    "source": "ilreggino.it",
    "published_date": "2026-01-19"
  },
  "https://ristretti.org/fermo-un-concerto-per-la-pace-le-poesie-dal-carcere-diventano-canzoni": {
    "title": "Fermo. Un concerto per la pace. Le poesie dal carcere diventano canzoni",
    "link": "https://ristretti.org/fermo-un-concerto-per-la-pace-le-poesie-dal-carcere-diventano-canzoni",
    "content": "di Adolfo Leoni\nviverefermo.it, 19 gennaio 2026\nLa Sala di Lettura della Biblioteca Civica Romolo Spezioli di Fermo ieri pomeriggio palpitava per le parole profonde e toccanti, e per le invocazioni alla libertà echeggiate sotto le sue antiche volte. E palpitava anche il cuore dell’enorme pubblico - tanti i giovani - venuto ad ascoltare il concerto-recital Partitura di Stagioni di Serena Abrami e del suo gruppo. E, ancora, palpitavano - ne sono sicuro - anche i libri che se ne stavano composti alle pareti dell’austera Sala. Tra di essi ne mancava uno: Poesie dalla Prigione, fatto di rime scritte da Mavhash Sabet, poetessa prigioniera ad Evin in quell’Iran che, proprio in queste ore, si è infiammato di giovani che chiedono libertà e giustizia, come accadde 45 anni fa in Piazza Tien An Men, a Pechino; come era accaduto nel 1956, a Budapest, in Ungheria.\nQuel libro mancante iersera è stato però virtualmente presente. Altri libri di poeti palestinesi e afgani, come le liriche di Mahmoud Darwish e della Arzoo Rahemi, non presenti negli scaffali, hanno preso forma, iniziando ad essere sfogliati nelle canzoni e nei recitativi di Serena Abrami (voce e basso elettrico), Enrico Vitali (voce e chitarra elettrica) e Giuseppe Franchellucci (violoncello e live eletronics).\nÈ stato come un abbraccio al mondo intero, all’umanità che deve ritrovare se stessa. Una serie di domande sono piombate in sala, potenti: perché la guerra, perché le distruzioni, perché le bombe? “C’era una bambina - ha detto Serena - che abitava tra i Sibillini e il Mare Adriatico. Una bambina che ha chiesto al bidello della sua scuola se le bombe gettate sulla Jugoslavia in decomposizione, potessero arrivare sulla propria casa. Il bidello non ha risposto: ha sorriso...” come se, forse, quelle tragedie potessero accadere solo di là dal mare. Come se le tragedie dell’Iran, dell’Afghanistan, della Palestina, accadessero solo di là dal mare, e non ci riguardassero. E invece no. Partitura di Stagioni ha dato voce a tutte le esistenze minacciate da guerre e oppressioni, intrecciando lingue e linguaggi artistici. Un inno poetico e vocale alla pace. Ora quella bambina non abita più tra i Sibillini e il Mare Adriatico: abita il mondo, dove tutto le è caro.\nIl concerto-recital, che ha visto in conclusione anche l’intervento dell’assessore alla cultura di Fermo Micol Lanzidei, è stato proposto dalla Fondazione San Giacomo della Marca, nell’ambito del percorso “Costruire la Pace, Seminare la Speranza” iniziato ad ottobre scorso con incontri nelle diverse scuole superiori di Fermo. Tra gli intenti dell’evento - chiamato anche Tende di Natale - c’è stato quello di raccogliere fondi per l’AVSI, una ONG che lavora ed è presente in numerosi scenari di guerra. I promotori hanno sentitamente ringraziato il Comune di Fermo e il personale della Biblioteca (Leonori, Giagni, Sciortino) che si è reso disponibile per questa importante iniziativa.",
    "author": "Adolfo Leoni",
    "source": "viverefermo.it",
    "published_date": "2026-01-19"
  },
  "https://ristretti.org/la-violenza-di-minneapolis-e-le-lame-a-la-spezia": {
    "title": "La violenza di Minneapolis e le lame a La Spezia",
    "link": "https://ristretti.org/la-violenza-di-minneapolis-e-le-lame-a-la-spezia",
    "content": "di Andrea Malaguti\nLa Stampa, 19 gennaio 2026\nMetto assieme due episodi che sono apparentemente lontani ma che incarnano perfettamente lo Spirito del Tempo: la violenza di Minneapolis, che porta alla morte assurda di Renee Nicole Good, e l’omicidio del diciottenne Abanoub Youssef, detto Abu, accoltellato da un compagno di scuola all’istituto professionale Einaudi-Chiodo di La Spezia. Esiste un filo, per quanto lunghissimo e quasi invisibile, che lega la repressione pubblica ordinata dalla Casa Bianca in Minnesota e la barbarie privata di un criminale di periferia, anche lui, come la vittima, “italiano di seconda generazione”?\nViviamo in tempi di paura, di discordia e di violenza. Il principio fondamentale è da uomini delle caverne. Se qualcuno ci dà fastidio va eliminato. L’altro è un peso, un ostacolo, un problema. Dunque, va rimosso. Come se ci fosse stata una svalutazione della vita umana come valore in sé.\nAbbiamo fatto un passo indietro nel cammino della civiltà. Che differenza c’è tra la mentalità di un manipolo aggressivo di potenti della terra e quella slabbrata, sempre meno marginale e spesso fuori controllo di baby gang che si muovono come in una malriuscita serie di Netflix? Non sono il riflesso della stessa sconfitta collettiva, il punto di arrivo di un processo degenerativo in cui i problemi si risolvono con l’abitudine a sradicare il prossimo? La superficialità stupida che si fa dominio. Non siamo più in grado di gestire i conflitti, a nessun livello. Eppure, proprio la sintesi tra frizioni, diversità e complessità, è la chiave della convivenza e, di fatto, della democrazia, da sempre fondata su un tabù, un limite invalicabile: la democrazia è l’altro. Quando decidi che la democrazia sei tu, hai superato il confine e non importa se abiti a Mar-a-Lago o a La Spezia. Fai parte di una logica distruttiva.\nCome si reagisce di fronte a questo scollamento letale? Intanto registrandolo. Ed è miserabile, per stare alla tragedia di La Spezia, una politica che si muove solo il giorno dopo, cavalcando l’onda emotiva, pretendendo di accumulare vantaggi sul delitto di un ragazzino. Con la destra che grida eccitata: “cacciate i migranti” e la sinistra che risponde pavlovianamente: “razzisti”. È tutto molto più difficile di così. E sarebbe magnifico se esistessero tavoli comuni di riflessione per un’emergenza di tutti e non i berci da stadio di hooligans da Palazzi romani.\nChi guida il Paese da tre anni, ed è perciò obbligato alla responsabilità diretta, dovrebbe avere chiaro che le politiche securitarie - insistite, rivendicate, amplificate, ostentate con stile da piazzisti di elisir della lunga vita - non evitano i sommovimenti sociali, né in Liguria né in Minnesota. E chi sta all’opposizione dovrebbe smettere di avere gli occhi chiusi sull’elefante nella stanza del disagio e della vulnerabilità che precipita nella cattiveria gratuita, portando i suoi effetti malefici non solo nelle strade e nelle piazze, ma persino all’interno di una scuola piena di ragazzi sani e integrati, il luogo della sicurezza per eccellenza. Servono controllo sociale, fermezza, accoglienza e un deciso salto culturale. Vasto programma, certo. Ma, come ha scritto Matteo Lancini su questo giornale, una strada, per quanto stretta, esiste. “Un’attenzione selettiva non permette l’ascolto di emozioni disturbanti come la rabbia, la paura e la tristezza. Non servono multe e repressione, ma adulti autentici capaci di stare in relazione. L’umanità ha bisogno di un’alfabetizzazione emotiva degli adulti, una nuova democrazia degli affetti”.\nLa democrazia degli affetti, la relazione con l’altro, il contrario del mantra planetario del “è mio”, “sono io”, o, come dicono gli psichiatri anglosassoni, dell”I-ness” contrapposta alla “We-ness”. Cammino estenuante. Da salmoni che nuotano controcorrente, risalendo fiumi e torrenti per ritrovare il luogo in cui sono nati.\nProspettiva acrobatica nell’era del padrone Donald Trump, il presidente che, come dice la Cnn, tiene psicologicamente sotto scacco un intero pianeta, costringendoci a pensare ogni cosa solo in funzione della sua maramalda personalità. Suo lo scettro, sua la legge, sua la narrazione dominante, incardinata, in fondo, su uno schema elementare. Banalmente perché l’Uomo, The Donald, è elementare: alzare la tensione, certi che solo con la tensione alle stelle si tengono in pugno le cose, si governano le contraddizioni. Un esecutivo autocratico “del peperoncino” - sostenuto dalla masnada che lo ha invocato nell’assalto al Campidoglio del 6 febbraio 2021 e poi lo ha portato in trionfo allo Studio Ovale - contrapposto alla debole, ma impagabile, democrazia europea “alla camomilla”. Una novità persino per gli Stati Uniti, dove già Theodore Roosevelt teorizzava un soft power dialettico da diffondere impugnando un bastone nodoso. Mai, però, fino ad oggi, peperoncino e bastone nodoso erano stati contemporaneamente parola e azione.\nConfesso di essere rimasto ipnotizzato per l’intera settimana dalla sconvolgente sequenza di video arrivati da Minneapolis. La vergogna, dell’Ice, un corpo di energumeni chiamati, in ipotesi, a debellare l’immigrazione clandestina, divenuti in pochi giorni dei veri e propri soldati dell’Apocalisse destinati a seminare il terrore. I tre colpi di pistola sparati senza pietà alla testa di Renee Good, uccisa a sangue freddo per follia e capriccio, per delirio di onnipotenza e disumanità, ma anche la disabile sradicata dalla macchina come se fosse Al Capone, o il ventunenne colpito da un proiettile in pieno volto e rimasto per sempre cieco da un occhio. Americani contro americani. Un esercito di lanzichenecchi al servizio del Presidente che opera come una crazy-gang dei sobborghi, però più armata, protetta, persino più cattiva.\nNessuno è al sicuro in questa nuova America. I neri, da sempre meno tutelati, gli indiani delle tribù Oglala Sioux e Ojibwe, sotto tiro per il colore della pelle (“non esiste qualcuno più americano di noi”), e ora persino i “Wasp”, i white-anglo-saxon-protestant, le donne e gli uomini bianchi, architrave e punto di riferimento della radicale sensibilità Maga (Make America Great Again). Chi si ribella diventa automaticamente un “terrorista”, il racconto ufficiale del potere è manipolatorio, surreale, spietato, persino caricaturale, eppure accolto da larghe fasce della popolazione, a dimostrazione di quanto l’abbattimento sistematico, quotidiano e inarrestabile, di un’informazione terza e credibile, sia il seme della repressione autoritaria che rischia di scivolare in una dittatura vera e propria, prodromo di una guerra civile. Sin dal primo momento l’abuso della forza diventa minaccia, per poi trasformarsi in regola.\nIl governo del peperoncino sostituisce quello della camomilla, precipitando tutti noi nella stessa pentola di un mondo in ebollizione. La Seconda guerra mondiale, con i suoi orrori, ci aveva ricondotti sulla via della ragione. Tutto dimenticato. L’intermediazione, la cresciuta culturale, il rispetto dell’altro, sono armamentario per frustrati nostalgici fuori tempo. Dominare è l’unica cosa che conta. E noi non facciamo altro che raccontarcelo ogni istante, a Washington, a Pechino, a Budapest o a Mosca, per precipitare fino a Roma e a La Spezia.\nCome se fosse un destino ineluttabile, come se fosse “naturale”, per il mondo e per le guerre private di periferia. Invece bisogna avere la forza di ascoltare Bertolt Brecht: “E vi preghiamo: quello che succede ogni giorno non trovatelo naturale. Di nulla sia detto: “è naturale”, in questi tempi di sanguinoso smarrimento, ordinato disordine, pianificato arbitrio, disumana umanità, così che nulla valga come cosa immutabile”.",
    "author": "Andrea Malaguti\nLa Stampa",
    "source": "La Stampa",
    "published_date": "2026-01-19"
  },
  "https://ristretti.org/metal-detector-nelle-scuole-ecco-il-piano-di-valditara-ma-decideranno-i-presidi": {
    "title": "Metal detector nelle scuole, ecco il piano di Valditara: “Ma decideranno i presidi”",
    "link": "https://ristretti.org/metal-detector-nelle-scuole-ecco-il-piano-di-valditara-ma-decideranno-i-presidi",
    "content": "di Federico Capurso\nLa Stampa, 19 gennaio 2026\nIl ministro prepara la stretta: “Coinvolgeremo dirigenti scolastici e prefetti”. ll pacchetto sicurezza arriverà in Cdm nei prossimi giorni, Lega in pressing. Oggi il ministro Valditara sarà a La Spezia, in visita al liceo Einaudi-Chiodo dove venerdì scorso un ragazzo di 19 anni, Zouhair Atif, ha accoltellato e ucciso il compagno di scuola Abanoud Youssef, di 18 anni. Incontrerà anche il prefetto per testimoniare la presenza dello Stato e, magari, per iniziare a mettere sul tavolo una prima risposta. “Stiamo ragionando se, su richiesta delle scuole e in accordo con i prefetti, sia il caso di predisporre controlli agli ingressi”, dice il ministro a chi lo ha sentito nelle ultime ore. “Non metal detector generalizzati ovunque, ma solo dove venga fatta espressa richiesta”.\nQuesta misura dal forte sapore americano è già stata adottata, da quasi un anno, in alcune scuole nel territorio di Napoli, dove il problema era emerso in anticipo e con più forza rispetto ad altre città. In diverse zone della città, non solo nelle periferie, sono stati rafforzati i controlli agli ingressi delle scuole, con metal detector, unità cinofile e perquisizioni da parte delle forze dell’ordine, e con buoni risultati. Adesso, però, Valditara vuole renderla una misura applicabile su tutto il territorio nazionale, perché “i coltelli sono sempre più diffusi ovunque, sembra diventata una moda averli, vengono acquistati sempre più spesso online”, ragiona. Ma la richiesta di usare un metal detector all’entrata, dice ai suoi collaboratori, “deve partire dalla scuola e con il sì della prefettura”. Ci tiene a precisare, quindi, che “non ci sarà nessuna imposizione”. La possibilità dei metal detector si realizzerebbe, infatti, “solo nel caso in cui la soluzione venga considerata dalle scuole e in collaborazione con istituti e autorità di sicurezza”.\nPer il governo non ci si deve però fermare alle misure di prevenzione negli istituti. “Se non facciamo una rivoluzione culturale - dice Valditara -, rischiamo che il coltello non si porti più a scuola, ma comunque si porti altrove”. Per il ministro dell’Istruzione si deve “insistere molto sulla responsabilità, sulla maturità, su una scuola che ti aiuti ad affrontare i problemi”. E su questo tipo di approccio trova la sponda del ministro dell’Interno Matteo Piantedosi, che chiede di allargare lo sguardo sul problema: “Ci deve essere qualcosa che vada oltre i sistemi di sicurezza, i sistemi di prevenzione tradizionali, qualche cosa che riguardi anche la cultura, l’educazione di questi ragazzi. E anche un po’ la sollecitazione del senso di responsabilità”, dice al Tg5. “Ci dobbiamo interrogare - prosegue - su come sia possibile che dei ragazzi a scuola regolino i propri conti attraverso l’utilizzo di coltelli portandoseli da casa”.\nQuesta maggiore “responsabilizzazione” dei minori si intravede - sostiene Piantedosi - già nel pacchetto di misure sulla sicurezza che arriveranno in Consiglio dei ministri forse già la prossima settimana, ma sicuramente entro la fine del mese. Oltre a un decreto, dovrebbe esserci anche un disegno di legge che, sul tema, introduce da un lato una decisa stretta sul porto dei coltelli, dall’altro un’aggravante per i reati commessi in gruppo o nei pressi di scuole e giardini pubblici. La Lega spinge, però, per trasformare questo ddl in un decreto, almeno per quel che riguarda la sua parte sui minori, sull’uso dei coltelli e sulla sicurezza intorno alle scuole. Fa sentire il pressing Matteo Salvini, che torna di nuovo sui fatti di venerdì: “Troppa violenza, troppi coltelli anche tra i giovanissimi - scrive sui social -. Nel pacchetto sicurezza abbiamo già previsto una stretta contro le “lame”, ma oltre alla legge servono prevenzione e educazione”.\nPer il centrosinistra il continuo ricorrere a decreti su questi temi è un segno del fallimento del governo: “Dopo neanche sei mesi dal primo decreto Sicurezza, a Palazzo Chigi arriva un altro pacchetto di oltre 60 provvedimenti - dice la capogruppo alla Camera dei dem, Chiara Braga -. Siamo favorevoli ad agire anche con una certa urgenza lì dove ci sono lacune legislative, visti gli ultimi terribili episodi che coinvolgono giovanissimi, ma accanto alla repressione serve anche la prevenzione”. Interviene anche il presidente del Movimento 5 stelle Giuseppe Conte per ricordare che al governo “stanno fallendo su due temi fondamentali: l’economia e la sicurezza”. Si dice contrario a una semplice stretta anche il segretario di Stato Vaticano, Pietro Parolin: “Servono più valori, più educazione. Si deve aiutare questi ragazzi a riflettere, a vivere anche le cose positive, a non lasciarsi trascinare”. Certo, aggiunge, “ci vogliono evidentemente anche delle misure di sicurezza, non lo neghiamo, ma non sono sufficienti”. E alla domanda se si possa dire quindi “più educazione e meno repressione”, risponde: “Se vogliamo usare una formula usiamo questa, sì”.",
    "author": "Federico Capurso\nLa Stampa",
    "source": "La Stampa",
    "published_date": "2026-01-19"
  },
  "https://ristretti.org/metal-detector-a-scuola-lok-dei-presidi-controlli-estremi-non-sono-belli-ma-necessari": {
    "title": "Metal detector a scuola, l’ok dei presidi: “Controlli estremi, non sono belli ma necessari”",
    "link": "https://ristretti.org/metal-detector-a-scuola-lok-dei-presidi-controlli-estremi-non-sono-belli-ma-necessari",
    "content": "di Viviana Ponchia\nLa Nazione, 19 gennaio 2026\n“Vanno tranquillizzati studenti e genitori”. Intervista a Cristina Costarelli, dirigente e presidente dell’Anp Lazio: “Serve uno strumento che impedisca alle armi di entrare a scuola. Nessuno ha mai potuto perquisire gli studenti, chiedere di aprire uno zaino spetta alla polizia”. Quando anni fa comparvero i primi metal detector nelle scuole delle periferie americane lo abbiamo pensato tutti: da noi mai. In Italia c’è una bolla protettiva, la rigidità educativa previene e rassicura.\nE poi, dove si trovano le armi? Tuttavia i metal detector sono arrivati a Caivano, Ponticelli, Pollena Trocchia, Materdei. E adesso il ministro dell’Istruzione Giuseppe Valditara ammette l’emergenza nazionale: metal detector a scuola sì, non in tutte le scuole, sicuramente in quelle a rischio.\nCristina Costarelli è preside dell’ITS Galilei di Roma e presidente dell’Anp Lazio. Professoressa, non la disturba la prassi degli aeroporti, dei tribunali e delle carceri applicata ai suoi ragazzi?\n“Si va per tentativi, nessuno ha la soluzione pronta. Cerchiamo di capire le cause, poi troviamo le risposte. Nel frattempo è doveroso tranquillizzare gli studenti e i loro genitori. A questo servono controlli così estremi”.\nUn’idea sulle cause di questa violenza lei se l’è fatta?\n“Sono infinite e tutte centrate sulla fragilità. La violenza è la risposta dell’inconsistenza del mondo interiore. Il ragazzo di La Spezia non ha saputo gestire una frustrazione, ha commesso un crimine e pagherà per questo. Ma ci tengo a precisare che la parola repressione resta fuori dalla scuola, mi pare di capire anche nelle intenzioni del ministro”.\nIl metal detector non le sembra una resa?\n“Immagini quanti padri e madri in questo momento sono in stato di allarme. A livello educativo abbiamo due strade e una è il contenimento: dobbiamo trovare, nell’immediato, uno strumento che impedisca alle armi di entrare a scuola. Vorrei però ricordare che nessuno ha mai potuto perquisire gli studenti, toccare o a chiedere di aprire uno zaino spetta alla polizia”.\nTamponata l’emergenza con gli infrarossi, dovrebbe aprirsi l’altra strada...\n“Che stiamo percorrendo da anni. Tutte le scuole si spendono già sul fronte dell’educazione emotiva a partire dalla prima infanzia. Se certi fenomeni sono fuori controllo evidentemente non basta ancora ma non c’è tempo di aspettare che la formazione dia i suoi frutti”.\nUno scanner però non sostituisce lo sguardo di chi li conosce, gli studenti. E sa riconoscere i violenti...\n“Non è semplice cogliere il disagio, intercettare il messaggio di un silenzio improvviso, di un incupimento. Tanti ragazzi entrano a scuola dopo aver respirato un’aggressività che ha radici altrove. Per strada dove si ammazza per un parcheggio, nei giochi on line e nei film inadeguati alla loro età. Tutto questo noi non lo possiamo gestire da soli, ci vuole una responsabilità diffusa. Il metal detector non sarà bello ma è necessario. Dove serve”.\nNon pensa che dividere le scuole in buone e cattive sia una forma di discriminazione? Le armi girano anche nei quartieri bene, Giulia Cecchettin è stata ammazzata dal coltello di un bravo ragazzo...\n“Mettere l’etichetta non funziona ma ci sono territori dove certe cose accadano con maggior frequenza. Partire dalle aree più a rischio è una misura di buon senso”.",
    "author": "Viviana Ponchia\nLa Nazione",
    "source": "La Nazione",
    "published_date": "2026-01-19"
  },
  "https://ristretti.org/la-protesta-dei-compagni-di-aba-non-entriamo-a-scuola-dovrebbero-vergognarsi": {
    "title": "La protesta dei compagni di Aba: “Non entriamo a scuola, dovrebbero vergognarsi”",
    "link": "https://ristretti.org/la-protesta-dei-compagni-di-aba-non-entriamo-a-scuola-dovrebbero-vergognarsi",
    "content": "di Giulia Ricci\nLa Stampa, 19 gennaio 2026\nI ragazzi: corteo per le strade della città. La dirigente: “Sono giorni di dolore, abbiamo bisogno di voi”. “Non entriamo, dovrebbero vergognarsi”. Sono in centinaia gli studenti davanti all’istituto Einaudi Chiodi a La Spezia, tutti stretti in un abbraccio ad Aba, nel primo giorno di scuola senza di Youssef Abanoud, accoltellato dal compagno di classe Atif Zouhair. Superate le otto, c’è anche un momento di tensione tra alcuni ragazzi, compagni e parenti del giovane assassinato e il personale scolastico: “Queste porte devono rimanere aperte, la scuola è un luogo pubblico”, intimano da dentro. “No, si deve chiudere, vorrei vedere se fosse stato un italiano”, le urla.\nI ragazzi non intendono entrare, pronti a un corteo per le strade della città, dirigente e insegnanti non si fanno vedere. “L’istituto - si legge in un messaggio inviato ieri a tutti gli studenti dalla preside Gessica Caniparoli - accoglierà tutti gli studenti ed inizierà il percorso di elaborazione del tragico lutto che ha colpito la comunità scolastica. Saranno giorni di dolore condiviso. Saranno giorni in cui impegnarci per essere concretamente vicini alla famiglia Abanoub”.\nLa preside lancia un appello ai ragazzi: “Voglio rassicurare le famiglie: grazie al costante supporto del ministro Valditara e di tutte le istituzioni deputate, le misure messe in atto garantiranno la sicurezza dei ragazzi. Agli studenti, chiedo di dare conforto ai loro professori e a tutto il personale scolastico, scossi come voi da questa terrible tragedia. Abbiamo bisogno di voi”. Un’amica e compagna di scuola sbotta: “Loro hanno bisogno di noi? E chi aiuta noi?”.\nUna ragazza urla “dovete chiudere, lo sapevate da un anno, ma stiamo scherzando?”. Scattano gli applausi e il coro: “Chiudete”. Momenti di tensione, i ragazzi cercano di entrare, un’altra giovane urla per calmare i compagni: “Basta ragazzi, siamo qua per Aba, è morto un ragazzo, basta”. Passano i minuti, poi i compagni accendono fumogeni blu e bianchi, “facciamo casino per Aba”, urlano. “Aba vive”, “giustizia”. Poi parte un coro contro la professoressa a cui l’assassino avrebbe detto “vorrei vedere cosa si prova ad uccidere”.",
    "author": "Giulia Ricci\nLa Stampa",
    "source": "La Stampa",
    "published_date": "2026-01-19"
  },
  "https://ristretti.org/lappello-del-padre-giustizia-per-aba-una-legge-prima-che-muoiano-altri-studenti": {
    "title": "L’appello del padre: “Giustizia per Aba, una legge prima che muoiano altri studenti”",
    "link": "https://ristretti.org/lappello-del-padre-giustizia-per-aba-una-legge-prima-che-muoiano-altri-studenti",
    "content": "di Marco Lignana\nLa Repubblica, 19 gennaio 2026\n“La scuola non è un luogo di morte”. Cartelli gialli appaiono davanti all’obitorio, e poi in prefettura: “La scuola è complice”, “I professori sono complici”, “la classe deve essere un luogo sicuro, non di morte”. La mamma di Abanoub Youssef urla straziata, si batte le mani sul viso, quasi si strappa la pelle dal volto, non vuole l’ambulanza. Il papà è annientato, ripete litanie e stringe la foto del suo “Aba”. La agita avanti e indietro, avanti e indietro: al suo ragazzo, vestito elegante, hanno aggiunto ali d’angelo. A pochi passi il ministro dell’Istruzione Giuseppe Valditara si siede al tavolo della riunione straordinaria del Comitato provinciale per l’ordine e la sicurezza pubblica per capire da qui, a Spezia, come un ragazzo di 18 anni possa morire accoltellato fra una lezione e l’altra.\nLa grande famiglia del giovane ucciso dal coetaneo Zouhair Atif, i tanti zii e cugini della vittima, la comunità egiziana tutta oltre ai cartelli ci mette voci alte ed esasperate: “Vogliamo una legge subito, prima che ci siano altri morti. Non domani, non dopo altre tre quattro vittime, la vogliamo subito. Già qui è morta tutta una famiglia, la mamma di Aba sta morendo di dolore”. Ripeteranno la stessa protesta oggi, davanti all’istituto professionale Einaudi-Chiodo, dalle 7 del mattino in poi, quando a scuola entreranno anche gli psicologi. Sarà il primo giorno dopo la mattanza.\nMa in questa domenica i due appuntamenti così vicini eppure distanti, la protesta in lacrime e la riunione istituzionale hanno il loro epilogo nell’incontro fra i due mondi, lo stesso Valditara, il papà e lo zio di Abanoub, accompagnati dal questore Sebastiano Salvo: “Abbiamo chiesto giustizia, ci hanno detto che stanno lavorando e che ci sarà un intervento rapido del governo, adesso ma anche per evitare che ci siano altri episodi del genere”. Il presidio si scioglie, la tensione si allenta, le lacrime restano.\nNon è l’ordine pubblico, adesso, la prima preoccupazione in città, quando il giorno dei funerali (si pensa a metà settimana) il sindaco Pierluigi Peracchini proclamerà lutto cittadino. A impensierire le autorità è proprio questo sentimento di sfiducia assoluta, se non di vero e proprio odio, verso la scuola. Che agli occhi di adolescenti e genitori diventa essa stessa colpevole della tragedia: “Tutti conoscevano Atif, dirigenti, professori, tutti sapevano che aveva il coltello, che aveva minacciato Aba, nessuno ha fatto niente. Dove dobbiamo mandare i nostri figli per non essere ammazzati, se non la scuola?”.\nMa l’onda di disprezzo si infrange proprio con l’assoluta mancanza di qualsivoglia segnale interno sulla condotta dell’assassino. E infatti la dirigente scolastica dell’Einaudi-Chiodo, dentro il Comitato, di fatto non può che ripetere come “Atif in questi anni non ha mai preso neanche una nota, anzi il suo rendimento era superiore alla media”. Lo confermano altri tre professori, in rappresentanza di un corpo docente stravolto da tutto quello che è successo. Sul conto del ragazzo arrestato dalla squadra mobile non ci sono neanche segnalazioni alle forze di polizia, che hanno riscontrato come il casellario giudiziale sia illibato.\nEppure il 18enne nato in Marocco ha ucciso con quel coltello da oltre 20 centimetri immortalato dai ragazzi e finito in tutte le chat, immagine scioccante che ha gettato nello sconforto i genitori di Atif: “No, non accetteremo alcuna scusa da parte loro - dice lo zio di Aba - un ragazzo che a 18 anni è già diventato un assassino non ha ricevuto alcuna educazione. Non sono riusciti a educarlo quindi non credo che possiamo accettare le loro scuse”. Oggi, tre ore dopo la campanella di ingresso in una scuola ormai sotto ispezione ministeriale, in carcere Zouhair Atif comparirà di fronte al gip per l’interrogatorio di convalida dell’arresto. Accanto al legale Cesare Baldini, ripeterà che “non volevo ucciderlo, volevo solo dargli una lezione”. Solo perché Aba aveva chiesto e ottenuto da Anna (il nome è di fantasia), la ragazza di Atif, una foto di loro due insieme da bambini, per poi pubblicarla sui social, è scattata una reazione. Che nessuno riesce a comprendere.",
    "author": "Marco Lignana\nLa Repubblica",
    "source": "La Repubblica",
    "published_date": "2026-01-19"
  },
  "https://ristretti.org/anna-foa-non-basta-invocare-la-pace-serve-il-diritto-internazionale": {
    "title": "Anna Foa: “Non basta invocare la pace, serve il diritto internazionale”",
    "link": "https://ristretti.org/anna-foa-non-basta-invocare-la-pace-serve-il-diritto-internazionale",
    "content": "di Umberto De Giovannangeli\nL’Unità, 19 gennaio 2026\n“È forse la maggiore conquista dal dopoguerra, non ci si rende conto dei disastri prodotti dalla sua demolizione che vede Israele e l’America di Trump in prima linea. Purtroppo la sinistra europea non l’ha difeso”. Un mondo in fiamme, dove la prepotenza armata sta cancellando il diritto internazionale e ogni barlume di umanità. L’Unità ne discute Anna Foa, una grande intellettuale, una voce libera, coraggiosa, coscienza critica della diaspora ebraica. Si spiega così lo straordinario successo del suo ultimo libro “Il suicidio d’Israele” (Laterza).\nMembro della redazione della Rassegna mensile di Israel e del Museo nazionale dell’ebraismo italiano e della Shoah, Anna Foa ha scritto saggi per la Storia d’Italia Einaudi e articoli per L’Osservatore Romano e Avvenire.\nÈ stata membro del comitato scientifico del Centro di Documentazione Ebraica Contemporanea, ha fatto parte della redazione di Donne, Chiesa, Mondo (supplemento dell’Osservatore Romano), collabora al quotidiano dell’ebraismo italiano Pagine Ebraiche 24, al portale dell’ebraismo italiano www.moked.it, e a programmi culturali Rai, sia televisivi che radiofonici. Nel 2019 è stata insignita dal presidente della Repubblica Sergio Mattarella del grado onorifico di commendatore, assegnato ai cittadini che si sono distinti per il loro contributo nelle professioni, nella cultura e nella società. È stata professoressa associata (2000-2010) di Storia Moderna all’Università La Sapienza di Roma.\n“Il mondo in mano ai gangster. Khamenei, Trump, Netanyahu, Putin, i re della guerra”. Così titolava in prima pagina l’Unità. Professoressa Foa. È una fotografia aderente al mondo di oggi?\nDirei proprio di sì, e aggiungerei un doloroso purtroppo. Spero che ci sia altro, ma a livello di capi di Stato mi sembra che quelli che stiano facendo più chiasso e più danni siano loro. Putin con l’Ucraina e le minacce all’Europa. Israele lo sappiamo bene, quello che sta succedendo anche adesso che la guerra a Gaza si è più o meno fermata ma continua in Cisgiordania. Trump sta togliendo la democrazia negli Stati Uniti uccidendo i suoi stessi cittadini e minacciando interventi ovunque, dalla Groenlandia al Sudamerica, dove l’ha già realizzati, all’Iran dove speriamo che si riesca a liberare senza di lui, e poi ovviamente Khamenei con un regime assolutamente terribile che deve essere abbattuto e nonostante la durissima repressione in atto, spero con tutto il cuore che gli iraniani, con i giovani e le donne in prima fila, riescano stavolta a conquistare la libertà. Vedo qualche possibilità in più rispetto al passato, ora che anche il ceto dei commercianti, la borghesia del bazar, si è unito ad una protesta che ha anche radici economiche. La loro lotta è la nostra lotta.\nIn tutto questo, che fine ha fatto il diritto internazionale?\nIl diritto internazionale è stata la prima vittima di questa situazione. Mi pare che non ci sia abbastanza resi conto nel mondo dei disastri suscitati dalla demolizione del diritto internazionale. E in questo Israele è stato in primo piano, insieme agli Stati Uniti di Trump.\nL’affermarsi del diritto internazionale è forse la maggiore conquista che si sia fatta nel secondo dopoguerra. Quella di immaginare un mondo con dei tribunali che giudicassero i criminali di guerra a livello internazionale. Il definirsi di organizzazioni internazionali che aiutassero, agissero, prestassero soccorso ai profughi in fuga da guerre, pulizie etniche, stupri di massa e via elencando indicibili orrori. Tutto questo è stato sistematicamente demolito. La demolizione etica e politica che ne ha fatto Israele con il peggiore governo della sua storia statuale, accusando di terrorismo le organizzazioni internazionali e di antisemitismo l’Onu, non può essere sottaciuta né giustificata tirando in ballo il diritto di difesa. Faccio queste considerazioni su una gloriosa, storica testata della sinistra. E questo mi porta ad una riflessione amara…\nQuale, professoressa Foa?\nBeh, è mancata da parte della sinistra europea una difesa del diritto internazionale. È stata troppo tiepida. Avrebbe dovuto essere la prima delle difese da compiere. Era la difesa di qualcosa che era stata una grandissima conquista del secondo dopoguerra, che difendeva la pace. Erano gli strumenti per la pace. E questo è stato mancato. Anche il pacifismo che si limita a dire pace senza comprendere appieno l’importanza del diritto internazionale nell’affermazione della pace ha le sue responsabilità nel fatto che nessuno ha pensato al diritto internazionale, come fossero delle briciole di un piatto mentre invece ne era la portata principale.\nRestando sulla sinistra e su quel grande movimento che si è manifestato su Gaza. C’è chi sostiene che la stessa empatia non sta scattando nei confronti del popolo iraniano in rivolta. È un’accusa strumentale?\nCertamente è anche questo. Va poi considerato che ci sono alcuni casi di violazione o di violenze o di dittature che hanno avuto maggior peso di altre nella storia, come lo hanno avuto le lotte di liberazione di alcuni popoli rispetto ad altri. Questa è una constatazione storia, non una giustificazione etica o altro. Pensiamo al Vietnam, che è stato assunto come un simbolo dalla sinistra, del pacifismo e della lotta contro la guerra. Cose di tantissimi anni fa, ma poi, a veder bene, la staffetta è stata ripresa dalla Palestina e dalla lotta dei palestinesi contro l’occupazione israeliana. Tutto questo per dire che c’è sempre stato qualche caso assurto a simbolo, maggiormente sentito di altri. Poi probabilmente pesa anche il fatto che i nemici dei miei nemici sono miei amici…Un discorso folle, assurdo, che non dovrebbe esser mai considerato, perché ha bloccato la solidarietà in molti casi. L’ha bloccata nei confronti dell’Ucraina, la sta bloccando in parte, penso al Movimento 5Stelle, rispetto all’Iran, con un distinguo nel voto parlamentare che ritengo molto grave per non dire vergognoso. Senza considerare quelli che sono effettivamente gli eventi. Se si ragiona semplicemente sulla base degli schieramenti, allora si arriva ad appoggiare di fatto il regime teocratico-militare iraniano o a sostenere Putin. Se invece si ragiona sulla base di quelle che sono le situazioni concrete, le dittature, le violenze, la repressione, beh allora ogni situazione va analizzata per quel che è la resistenza in atto in Iran va sostenuta senza se e senza ma. Lo si può fare con manifestazioni, come quella che ci sarà oggi (ieri per chi legge, ndr) a Roma in piazza del Campidoglio, e lo si può anche con latri mezzi, sollecitando, ad esempio, il boicottaggio delle merci o rivedere i nostri accordi commerciali con il regime iraniano, cercando di colpire gli interessi economici degli Ayatollah e dei Guardiani della rivoluzione. Per fare un parallelismo sulla natura di regimi etnico-religiosi che si stanno imponendo nel mondo e in particolare nel Medio Oriente.\nC’è chi vede delle analogie tra il regime teocratico iraniano e quello che la destra messianica sta cercando di imporre in Israele. È un accostamento fondato, professoressa Foa?\nGuardi, in una delle manifestazioni prima del tragico 7 ottobre 2023, quelle contro il progetto portato avanti dal governo Netanyahu di demolizione della Corte Suprema e delle grandi manifestazioni di massa in Israele contro quello che veniva considerato un golpe giudiziario contro lo Stato di diritto, la parola d’ordine di una delle ultime manifestazioni pre-7 ottobre, era “l’Iran è qua”, che si riferiva all’estensione di questo mefitico clima messianico con un continuo richiamo ai testi sacri e alla volontà divina. In questi giorni, i dittatori dell’Iran hanno proclamato che chi manifesta è un nemico di Dio. Siamo nello stesso clima. Naturalmente ci sono delle differenze tra il regime degli ayatollah e quello che dicono fanno gli ebrei messianici nel governo israeliano, ma ci sono anche delle somiglianze come in tutte le forme oscurantiste e iper-religiose di immagine del mondo e di azione.\nSi è sempre parlato dell’Occidente come il luogo dei valori e dei principi democratici. Aldilà della retorica e delle forzature propagandistiche, di quell’Occidente cosa è rimasto oggi?\nUn po’ ne è rimasto ancora. Innanzitutto, è rimasta una forte spinta da una grossa parte dei cittadini di alcuni Stati, penso alla Spagna, ma anche all’Italia, alla Francia, a reagire in nome della democrazia, del rispetto dei diritti umani. E poi penso al fatto che, almeno teoricamente, non si siano ripudiati questi valori. Mi dirà che è qualche cosa che non serve a niente se poi non si osservano; tuttavia, ritengo che sia sempre meglio dare un avallo, sia pur teorico, a questi valori anche c’è chi, e il titolo appropriato de l’Unità ne cita alcuni dei più responsabili, quei valori li calpesta quotidianamente. Dico che vale comunque rivendicare e difendere quei valori perché sia chiaro sempre chi è dalla parte del giusto. Riaffermarlo è in un certo senso rassicurante. Penso che siamo di fronte ad un attacco molto ampio, molto convergente e anche molto veloce ai nostri valori, non soltanto ai valori democratici, ma anche ai valori dell’umanesimo, l’idea della pace, l’idea del valore dell’essere umano, l’idea dell’uguaglianza, tutta una serie di valori che certamente non sono stati soltanto dell’Europa, ma che nell’Europa, in alcuni momenti storici, hanno avuto la loro culla: penso, ad esempio, all’illuminismo e all’umanesimo. Penso alla risposta ai disastri della Seconda guerra mondiale. Abbiamo avuto una cultura che adesso è scomparsa in genere in Europa, anche rispetto alla grande cultura del periodo tra le due grandi guerre del ‘900. L’attuale è una cultura estremamente ridotta, estremamente impoverita. E questo è significativo.\nA proposito della Seconda guerra mondiale e di quello che determinò come sua conseguenza. Nel film Norimberga, c’è la frase di Collingwood, a conclusione del film: “L’unico indizio su ciò che l’uomo può fare è ciò che l’uomo ha gi",
    "author": "Umberto De Giovannangeli",
    "source": "Ristretti Orizzonti",
    "published_date": "2026-01-19"
  },
  "https://ristretti.org/gaza-venezuela-iran-non-rassegniamoci-al-buio-delle-notizie": {
    "title": "Gaza, Venezuela, Iran: non rassegniamoci al buio delle notizie",
    "link": "https://ristretti.org/gaza-venezuela-iran-non-rassegniamoci-al-buio-delle-notizie",
    "content": "di Anna Maria Brogi\nAvvenire, 19 gennaio 2026\nLa repressione non ama i giornalisti, ed è per questo che sono spesso tenuti lontani dai fronti di conflitto. Ma nel blackout informativo il rischio è l’indifferenza verso la sofferenza dei popoli. Ci chiamavano “gatekeeper”, guardiani del cancello. Quando spettava ai giornalisti filtrare i fatti e vagliare gli eventi per far depositare le notizie. Come cercatori nei fiumi auriferi del Klondike all’epoca della corsa all’oro. Oggi, in contesti tra i più critici dello scenario internazionale, ai cercatori è precluso l’ingresso. Il vaglio è arrugginito, il cancello blindato. E non in senso metaforico. La barriera metallica che sigilla la Striscia di Gaza non si è mai aperta alla stampa straniera in due anni di guerra.\nE resta chiusa a oltre tre mesi dal cessate il fuoco. Ai pochi reporter stranieri che, per qualche ora, l’hanno attraversata in tour organizzati dall’esercito israeliano è rimasto ben poco da filtrare. Tutto era stato già selezionato. Mossi dal desiderio di capire, ci siamo abbeverati alle fotografie che arrivavano sui nostri computer dai colleghi palestinesi, investiti loro malgrado del doppio ruolo di cercatori di notizie e testimoni oculari, nonché vittime e non di rado bersagli. Nell’impossibilità di varcare il cancello, quelle immagini sono state tra le fonti primarie per la copertura informativa della guerra e continuano a documentare vita e morte nella Striscia di Gaza.\nUn’altra barriera che la stampa internazionale non ha potuto varcare è la frontiera venezuelana. Dopo i raid americani e il blitz della cattura di Maduro, i giornalisti si sono dovuti fermare in Colombia. I pochi che hanno provato a salire su un volo per Caracas sono stati respinti. Ora che i riflettori si stanno spegnendo, ci si accorge che quella crisi è stata raccontata senza che un reporter straniero abbia messo piede in Venezuela. Fuori dai percorsi istituzionali, del chavismo al potere e dell’opposizione interna o in esilio, sono rare le voci che escono.\nMa la crisi più “al buio” in assoluto è quella iraniana. Delle proteste esplose all’inizio dell’anno sono filtrati fotogrammi scarni. Spezzoni di video amatoriali sgusciati tra le maglie della censura ferrea che ha oscurato Internet e di un sistema repressivo che impedisce l’ingresso dei dispositivi di Starlink. L’agenzia ufficiale Irna, ripresa dai media israeliani, riferiva ieri della decisione del ministro delle Comunicazioni Issa Zarepour di prorogare “per ragioni di sicurezza” il blocco su tutto il territorio almeno fino a Nowruz, il capodanno persiano che cade a fine marzo.\nIl blackout dura dal 28 dicembre. In queste condizioni di fitta oscurità, fermo davanti al cancello chiuso, impossibilitato a partire per Teheran - dove l’8 gennaio di un anno fa la giornalista Cecilia Sala veniva rilasciata dal famigerato carcere di Evin dopo venti giorni di detenzione -, il guardiano si adopera a filtrare quel poco che gli arriva. Quanti sono realmente i manifestanti uccisi nelle proteste? Quanti gli arrestati? E che cosa pensano gli iraniani?\nIn tanta opacità, in cui sguazzano interpretazioni e strumentalizzazioni, il rischio è quello dell’indifferenza. Indifferenza nei confronti della verità, perché al momento non è accertabile. Indifferenza nei confronti di una popolazione che - ancor più dei gazawi a cui talvolta le immagini hanno dato dignità con nome e volto - ci risulta anonima e lontana. Indifferenza nei confronti di una causa, quella della democrazia iraniana, che nel 1979 aveva visto le opinioni pubbliche occidentali mobilitarsi a favore della rivoluzione khomeinista contro lo scià e che ora sembra chiedere (una parte lo fa) il ritorno dell’erede Pahlavi.\nLa domanda è: che senso ha mobilitarsi per gli iraniani? Per che cosa vale la pena indignarsi, in tanta penuria di informazioni? Le risposte sono almeno due. La prima: non arrendersi al blackout informativo. L’obiettivo del bavaglio iraniano all’informazione è quello di silenziare le pubbliche opinioni. Liberarsi dell’indifferenza significa denunciare l’inganno. L’altra risposta è quella universale, che può apparire banale nella sua semplicità: laddove c’è un essere umano che soffre, tutta l’umanità soffre in lei o in lui. Riconoscendomi nella stessa umanità, sto lì.\nPresenza che si interpone, anche a distanza. E si fa vicinanza. Non servono analisi geopolitiche, dibattiti storici o giuridici, per mettersi in ascolto della sofferenza. Per testimoniare che le vittime, chiunque esse siano, non sono sole. Le vittime delle guerre, dei regimi, delle repressioni. Non è militanza per una causa, che può risultare persino avvolta nell’oscurità. È la testimonianza di una casa: la casa comune della famiglia umana alla quale tutti apparteniamo.",
    "author": "Anna Maria Brogi\nAvvenire",
    "source": "Avvenire",
    "published_date": "2026-01-19"
  },
  "https://ristretti.org/stati-uniti-il-venticinquesimo-anno-di-guantanamo": {
    "title": "Stati Uniti. Il venticinquesimo anno di Guantánamo",
    "link": "https://ristretti.org/stati-uniti-il-venticinquesimo-anno-di-guantanamo",
    "content": "ilpost.it, 19 gennaio 2026\nDal 2002 nel famigerato carcere di massima sicurezza gestito dagli Stati Uniti sono passati quasi 800 detenuti: 15 sono ancora lì. Nel 2026 il carcere di Guantánamo entra nel suo venticinquesimo anno di attività: i primi prigionieri arrivarono l’11 gennaio del 2002, ammanettati e nelle tipiche uniformi arancioni. Erano passati solo quattro mesi dagli attentati dell’11 settembre, gli Stati Uniti avevano invaso da poco l’Afghanistan ed era appena iniziata la cosiddetta guerra al terrore, che continuò per i successivi vent’anni. Dal carcere sono passati più di 780 detenuti, arrestati in vari paesi (soprattutto Pakistan e Afghanistan) perché sospettati di essere legati ad al Qaida, l’organizzazione terroristica che organizzò gli attentati del 2001 contro New York e Washington. Ora l’amministrazione Trump vorrebbe trasformare la base in cui si trova il carcere in un enorme centro di detenzione per migranti, un progetto con molti ostacoli sia pratici sia legali.\nIl carcere di massima sicurezza di Guantánamo è in una base militare statunitense nel sud di Cuba. Venne aperto nel 2002 dall’allora presidente George W. Bush (Repubblicano) con lo scopo di ospitare persone sospettate di terrorismo e “combattenti illegali”, una sorta di categoria ibrida che nel diritto internazionale gode di minori tutele. La maggior parte delle persone portate a Guantanamo è rimasta nel carcere per anni, alcuni per decenni, senza che venisse presentata alcuna accusa formale e quindi senza ricevere alcuna condanna. L’amministrazione Bush sosteneva che quei prigionieri non fossero pieni titolari dei diritti che normalmente spettano ai detenuti o ai prigionieri di guerra, e per questo potessero rimanere in carcere per più tempo, anche senza accuse.\nQuesta tesi è stata contestata da molti esperti di diritto, compresa una commissione delle Nazioni Unite che nel 2023 si è espressa sul caso di Abu Zubaydah, un uomo palestinese arrestato in Pakistan nel 2002 e portato a Guantanamo nel 2006 perché sospettato di essere un membro di alto rango di al Qaida, cosa in seguito smentita. Vent’anni dopo Zubaydah è ancora a Guantanamo, e contro di lui non sono mai state presentate accuse formali: è uno di quelli che vengono definiti “prigionieri per sempre”. È anche uno dei primi ad aver denunciato le tecniche brutali che la CIA, la principale agenzia di intelligence statunitense per l’estero, usava per interrogare i detenuti.\nNel 2009 fu la stessa amministrazione Bush a definire il carcere un “battle lab”, una sorta di laboratorio di sperimentazione per le tecniche dei cosiddetti “interrogatori potenziati”. Includevano l’annegamento simulato (waterboarding), la privazione del sonno, la somministrazione forzata di droghe e varie altre forme di abusi, inclusi sessuali e psicologici che sarebbero stati difficili da nascondere se avvenuti in un ordinario carcere statunitense (oltre che illegali). Nel 2023 Zubaydah realizzò una serie di disegni per raccontare quello che gli era accaduto. Pochi giorni fa ha ottenuto un risarcimento dal Regno Unito perché è riuscito a provare che i servizi segreti britannici aiutarono la CIA a torturarlo.\nAnche gli avvocati dei cinque uomini che furono accusati di aver pianificato e organizzato gli attacchi dell’11 settembre 2001, detenuti a Guantanamo, sostengono che le loro confessioni non siano giuridicamente valide in quanto estorte con la forza dopo anni di torture. Il processo contro di loro è tra i più lunghi e complicati della storia statunitense ed è ancora bloccato alla fase preliminare. Nel 2023 una corte militare stabilì che uno di loro, Ramzi bin al-Shibh, non poteva più essere processato perché le torture subite in carcere lo avevano reso mentalmente instabile. Quasi tre anni fa un rappresentante del Comitato della Croce Rossa Internazionale visitò Guantanamo insieme a una delegazione delle Nazioni Unite per la seconda volta in vent’anni: scrisse di aver trovato i detenuti con evidenti segni di “invecchiamento precoce” dovuto alle dure condizioni fisiche e psicologiche in cui vivevano. L’ispettrice dell’ONU che era con lui scrisse che i detenuti le avevano riferito di traumi cronici, stati di paura e ansia dovuta agli abusi.\nNel 2009 il presidente statunitense Barack Obama ordinò per la prima volta la chiusura di Guantanamo. Metterla in pratica però era complicato, perché i detenuti del carcere non potevano essere trasferiti negli Stati Uniti (nel 2015 il Congresso votò per impedirlo) e per rimpatriarli o portarli in paesi terzi servono complicati accordi bilaterali che non hanno sempre funzionato. Nel tempo però la prigione è stata gradualmente svuotata, per decisione dei vari presidenti che sono succeduti a Bush: Obama, Joe Biden e Donald Trump.\nOggi a Guantanamo ci sono 15 detenuti: hanno tra i 46 e i 64 anni, e in qualche caso sono lì dalla sua apertura. Due sono stati condannati da un tribunale militare, gli altri sono in attesa di processo o di trasferimento. Ci sono 800 dipendenti, e i costi di gestione per ciascun detenuto sono altissimi. Secondo una stima realizzata dal New York Times nel 2019 (quando i detenuti erano 40) ogni anno servivano 13 milioni di dollari a testa. Oggi i costi sono ancora più alti.\nNel 2018, durante il suo primo mandato, Trump firmò un ordine esecutivo per mantenere il carcere aperto. A gennaio del 2025, dopo essersi insediato per la seconda volta, ha proposto di trasformarlo in un enorme centro detentivo per migranti. Nei suoi piani Guantanamo dovrebbe ospitare fino a 30mila persone espulse dagli Stati Uniti: non proprio dentro il carcere ma in una struttura all’interno della base militare, che aveva già uno spazio per ospitare i migranti soccorsi in mare.\nA febbraio sono stati mandati a Guantanamo i primi migranti, ma dopo poco sono stati ritrasferiti. A giugno Politico e il Washington Post scrissero di un piano ancora non ufficiale dell’amministrazione Trump per trasferire a Guantanamo 9mila migranti e immigrati irregolari, tra cui anche cittadini di paesi dell’Unione Europea, alcuni italiani. Gli stessi giornali hanno scritto poco dopo che il piano era stato sospeso, e poi non se n’è saputo più nulla.\nIl progetto ha vari problemi, prima di tutto legali. Tra le altre cose, la struttura di Guantanamo non è adatta a ospitare donne e bambini e a marzo l’ACLU, un’importante organizzazione per i diritti e le libertà individuali, ha fatto causa all’amministrazione perché sostiene che il trasferimento a Cuba sia ingiustificato e costituirebbe un costo enorme per le finanze pubbliche: secondo stime realizzate dall’opposizione, basate sulle poche informazioni condivise dall’amministrazione Trump, servirebbero circa 100mila dollari a persona. A ottobre un giudice federale ha stabilito che il governo aveva invece l’autorità per farlo, ma la causa è ancora in corso. Nell’ultimo anno sono passati da Guantanamo circa 770 migranti dei 30mila inizialmente previsti. Non è chiaro quanti siano al momento.",
    "author": null,
    "source": "Ristretti Orizzonti",
    "published_date": "2026-01-19"
  },
  "https://ristretti.org/siria-la-guerra-e-le-bugie": {
    "title": "Siria. La guerra e le bugie",
    "link": "https://ristretti.org/siria-la-guerra-e-le-bugie",
    "content": "di Domenico Quirico\nLa Stampa, 19 gennaio 2026\nSembrano vispi, più che mai scalpitanti e ne hanno ragione. Avanzano. Verso l’Eufrate, verso Raqqa, la città perduta del Grande Califfato certo non millenario. La grande diga sul fiume dove è nato il mondo è già nelle loro mani, i curdi mollano la presa villaggio dopo villaggio, hanno fatto saltare i ponti sul fiume per rallentarne l’avanzata… Inutilmente. Raqqa è caduta. In Siria la guerra non è mai finita, la guerra è la forma compiuta della modernità. Bisogna averli visti negli anni della guerra civile, negli anni feroci del jihad, questi combattenti duri, brutali, entusiasti, fuori di testa. I ragazzi di al-Nusra, di al-Sham, gli scampati dell’Isis con i loro spettacoli da beccheria: adesso sono l’esercito dell’Emirato siriano nuovo fiammante. Bisogna averli visti ammazzare con il coltello, all’arma bianca con quella aria di lieta ferocia che caratterizza gli assassini più incalliti. Sono loro, sempre gli stessi, non sono cambiati. Qui non vivacchiano miserabili ideologie, vincono solo implacabili teologie totalitarie. Ridono soddisfatti gli assassini di Allah sui carri armati, i pick-up, le moto dei commando, fanno cenni di vittoria ai passanti e ai vecchi contadini che su trattori paleolitici lavorano nei campi. Perché la guerra è sempre lì ma bisogna pur seminare e forse poi se dio vorrà raccogliere.\nDa dodici anni i curdi controllavano questa vasta zona della Siria che andava da Aleppo al confine con l’Iraq. Solo una parte è abitata da una maggioranza curda, con prudente pudore l’hanno battezzata “Amministrazione autonoma del Nord Est siriano’’. Ma se l’erano conquistata, quella sorta di Stato che non era uno Stato. Perché avevano riempito il vuoto lasciato dal regime di Bashar che con lo scoppio della rivoluzione nel 2011 aveva ritirato le sue forze per coprire Damasco. E poi l’avevano difesa sputando sangue contro le orde dello stato islamico che nessuno riusciva a fermare. Ah l’epopea curda, l’ennesima, le copertine di Time e di Paris mach, la indomita stalingrado di Kobane, soli ma in diretta tv con un mondo indifferente... e le soldatesse rossetto sulle labbra e kalashnikov in pugno... e il modello curdo, democrazia diretta partecipazione quasi il socialismo... Erano belli i curdi erano eroici i curdi gli unici che non fuggivano davanti ai ceffi kamikaze del Califfo. Bravi curdi, combattete, combattete per noi.\nOra tutto sta crollando rapidamente. Il nostro alleato è diventato al-Shara, il jihadista che li bracca, il complice del Califfo: addio copertine di Time, al massimo il fatuo Macron e i Volenterosi (ma in che cosa? Per fare che?) arrischiano sfumati ammonimenti: “de-escalation’’, “moderazione’’... Ecco: moderazione è il nuovo sinonimo per la nostra vecchia viltà. Trump ha altro da fare. I quartieri curdi di Aleppo, intorno alla moschea di Saladino, sono stati espugnati dopo duri scontri, centinaia di ragazzi e uomini sono stati rastrellati dai miliziani del presidente, di molti non si ha più notizia. Temendo metodiche “le pulizie” in cui i nostri amici jihadisti sono maestri, i curdi che possono fuggono verso Est, verso i santuari del Rojava; che tra qualche giorno forse non esisteranno più.\nIn curdo fiducia si dice “baweri”. È una parola maledetta, una parola che gronda tradimenti sconfitte disperazione. Perché i curdi hanno commesso innumerevoli volte l’errore di fidarsi. Hanno creduto alle promesse dei sultani, dei decadenti imperi europei, hanno creduto allo scià, a Saddam Hussein, hanno creduto agli Assad, hanno creduto agli americani per le loro guerre privatizzate, fatte da altri: sempre o vittime o carne da cannone da spendere senza rimorsi. Il sogno di uno Stato per le genti curde: ci ha rinunciato, esausto, persino Ocalan, il vecchio condottiero che è rimasto un terrorista al contrario di al-Shara il siriano. Si accontenterebbero ormai di meno: autonomia, garanzie di rispetto per la lingua e la cultura, una parte delle risorse, perché è nei loro territori, anche in Siria, che si estraggono, ma non per loro, petrolio e gas.\nL’ultimo a cui hanno dato fiducia si chiama Ahmed al-Shara. Invece di essere sul banco degli imputati per crimini contro gli esseri umani di cui vanta, senza rimorsi, un pauroso fardello di sporcizie, con fulminea metànoia, è ospite alla Casa Bianca e all’Eliseo. È uno dei pilastri del nuovo Vicino Oriente di pace e stabilità, dove il motto è “arricchiamoci!”. Inseriranno anche lui nel sinedrio o consiglio di amministrazione o direttorio coloniale che dovrà amministrare il business Gaza?\nHanno creduto alla geniale bugia del massacratore in giacca e cravatta, ovvero il jihadismo inclusivo! A loro discolpa si può dire che non sono stati i soli nel farsi affatturare, a far la fila al Palazzo della sharia democratica si sono accalcati l’Occidente, Putin, l’Onu, i cristiani di Siria orfani del loro protettore Bashar: suvvia sì l’emiro è gentile, lascia che suonino le campane e anche la messa... sì ma con discrezione senza dare scandalo. Al-Shara aveva firmato un vasto accordo pieno di promesse con i curdi del Nord Est. È rimasto lettera morta, come spesso accade con questi sinistri personaggi la bugia non è un peccato, è una astuzia della fede.\nMentre la sua teppaglia criminale e fanatica ripuliva Aleppo ha annunciato trionfalmente in un decreto il riconoscimento dei diritti nazionali dei curdi e che la loro lingua diventa ufficiale. Intanto la sua artiglieria martirizzava le posizioni delle Forze democratiche siriane. Ha al suo fianco il losco e tracotante Erdogan per un altro dei suoi colpi da mago: il baratto tra la marcia su Damasco e eliminare i “terroristi” curdi in quella che Ankara definisce la sua fascia di sicurezza oltre confine. Marciano verso Est anche gli sgherri della cosiddetta “Armata nazionale siriana”, mercenari al soldo di Erdogan per il lavoro sporco contro i curdi.",
    "author": "Domenico Quirico\nLa Stampa",
    "source": "La Stampa",
    "published_date": "2026-01-19"
  },
  "https://ristretti.org/nelle-carceri-minorili-appena-inaugurate-celle-senza-sistema-antincendio-e-buchi-nel-soffitto": {
    "title": "Nelle carceri minorili appena inaugurate celle senza sistema antincendio e buchi nel soffitto",
    "link": "https://ristretti.org/nelle-carceri-minorili-appena-inaugurate-celle-senza-sistema-antincendio-e-buchi-nel-soffitto",
    "content": "di Danilo Lupo\nIl Fatto Quotidiano, 18 gennaio 2026\nA L’Aquila, Lecce e Rovigo tre inaugurazioni in pompa magna: ma sono strutture aperte senza agibilità e manca il personale adatto. Tre inaugurazioni in cinque mesi, il 5 agosto a L’Aquila, il 20 novembre a Lecce, l’8 gennaio a Rovigo. Il taglio del nastro delle carceri minorili sembra diventato lo sport preferito del sottosegretario alla Giustizia, il leghista Andrea Ostellari. A parole, una risposta del ministro Nordio al sovraffollamento dovuto al decreto Caivano, che ha quasi raddoppiato i ragazzini in carcere: i dati elaborati da Antigone parlano di 611 detenuti nel 2025, quasi il doppio dei 381 alla fine del 2022. Nei fatti però la risposta resta sulla carta, visto che gli istituti aperti da Ostellari presentano enormi falle.\nIl minorile di Lecce sarebbe stato aperto senza agibilità e senza collaudo antincendio per renderlo operativo entro l’ultimo giorno dell’anno, forse per conteggiarlo nelle statistiche 2025. “Il 20 novembre inaugurazione in pompa magna con il sottosegretario e le autorità. Il 21 erano già ripresi i lavori”, spiega un dipendente, costretto all’anonimato, mentre i dirigenti dell’amministrazione non rilasciano dichiarazioni. L’apertura in realtà era programmata per metà dicembre, senonché il deputato Pd Claudio Stefanazzi ha depositato un’interrogazione e un altro deputato, il 5S Leonardo Donno, si è presentato ai cancelli riscontrando “aree che sulla carta risultano già consegnate ma che di fatto sono ancora cantieri aperti”. Risultato: apertura rinviata a dopo Natale. “Siamo preoccupati - spiega ancora il dipendente. Oggi ci sono 14enni reclusi in un istituto senza collaudo dell’impianto antincendio. Se dovesse accadere una disgrazia, di chi sarà la responsabilità?”.\nPreoccupazioni riprese in una nota stampa della Cgil leccese. Le carenze infatti non sarebbero solo burocratiche: una stanza destinata ai sanitari Asl avrebbe un buco nel soffitto. “La pioggia entra a secchiate - spiega un agente penitenziario. Non ci sono spazi all’aperto tranne una gabbia di 14 metri per 12. Non sono stati attivati percorsi scolastici. Ancora non funziona la mensa, quindi il cibo arriva tiepido e pieno di condensa”. È il motivo per cui il 30 dicembre è scattata una specie di rivolta: quattro adolescenti hanno lanciato il cibo contro il muro e hanno fatto a pezzi un tavolo del refettorio; con le gambe di ferro hanno divelto diverse piastrelle dell’area mensa, danneggiando mobili e attrezzature.\n“Siamo stati costretti a denunciarli, ma avevano le loro ragioni - prosegue l’agente. Oggi sono quattro e abbiamo potuto sedare la protesta, ma cosa succederà quando l’istituto sarà al completo con 27 detenuti? Non abbiamo né gli scudi né le bodycam, che sono presìdi obbligatori”. Sulle 42 unità previste nell’Ipm salentino, gli agenti penitenziari in servizio sono 25. Una situazione esplosiva, confermata dalla Garante dei detenuti di Lecce, Maria Mancarella, che il 13 gennaio ha visitato l’Ipm sottolineando anche l’assenza di percorsi scolastici e trattamentali.\nNon va molto meglio a L’Aquila, la prima delle inaugurazioni del governo Meloni: il 5 agosto a tagliare il nastro i sottosegretari erano addirittura due, il leghista Andrea Ostellari e Andrea Del Mastro di FdI. Eppure a distanza di sei mesi non sono ancora pronti palestra, sala colloqui, campo sportivo e mensa. “Su 38 agenti previsti ce ne sono solo 29 - spiegano dal sindacato Fsa Cnpp Spp - la politica fa le passerelle, le conseguenze ricadono su chi lavora”.\nIl riferimento è a due aggressioni a tre agenti, uno dei quali è finito in ospedale. Per questo l’ex sindaca di L’Aquila Stefania Pezzopane ha presentato un ordine del giorno in Comune. “In questo scenario, aprire o gestire un istituto senza adeguate risorse umane e strutturali è irresponsabile”. Eppure le inaugurazioni continuano a favore di telecamera. L’8 gennaio è stata la volta di Rovigo: a tagliare il nastro anche l’ex governatore del Veneto Luca Zaia e il suo successore Alberto Stefani. “È un risultato che misura la presenza dello Stato” sono state le entusiastiche parole del sottosegretario Ostellari (che però non ha voluto rispondere a nessuna domanda). Anche per l’Ipm di Rovigo la data reale di apertura è ancora incerta: le previsioni la rimandano genericamente “alla primavera”. In quali condizioni sarà tutto da vedere.",
    "author": "Danilo Lupo\nIl Fatto Quotidiano",
    "source": "Il Fatto Quotidiano",
    "published_date": "2026-01-18"
  },
  "https://ristretti.org/accoltellamento-a-scuola-a-la-spezia-la-lega-spinge-sul-pacchetto-sicurezza": {
    "title": "Accoltellamento a scuola a La Spezia, la Lega spinge sul pacchetto sicurezza",
    "link": "https://ristretti.org/accoltellamento-a-scuola-a-la-spezia-la-lega-spinge-sul-pacchetto-sicurezza",
    "content": "di Simona Musco\nIl Dubbio, 18 gennaio 2026\nDopo l’omicidio del giovane studente, la Lega invoca nuove strette penali mentre Fratelli d’Italia frena sugli allarmismi. Il pacchetto sicurezza di Piantedosi diventa terreno di scontro politico e rischio per diritti e garanzie. Poche idee, ma confuse. Il tema della sicurezza, nel governo, sembra spaccare le posizioni di Fratelli d’Italia e Lega. Col partito della premier per nulla propenso a parlare di un’emergenza sicurezza e il Carroccio pronto a rilasciare alle agenzie dichiarazioni allarmistiche, di fatto giustificando la bontà delle nuove proposte del ministro dell’Interno Matteo Piantedosi. Proposte che riducono le garanzie dello Stato di diritto, puntando tutto sulla repressione, soprattutto dei soggetti più deboli della società: minori e migranti.\nSul fronte Fratelli d’Italia è Alberto Balboni, responsabile sicurezza del partito, a smorzare i toni: “La sicurezza per noi, come ha detto Piantedosi, resta sempre una priorità assoluta e tuttavia la situazione negli ultimi tempi non è peggiorata, è, seppur faticosamente, migliorata: i reati sono diminuiti nel 2025, 3,5% in meno. Rispetto a 10 anni fa, anche gli omicidi, ma anche tutti gli altri reati, sono diminuiti. Ci sono certamente delle criticità, ma bisogna lavorare seriamente senza farsi trascinare da allarmismi, perché gli allarmismi non aiutano a risolvere i problemi. Su questo lo condivido perfettamente”. L’emergenza, aggiunge però Balboni, c’è “soprattutto per quanto riguarda le bande giovanili”. E come risolverla? Abbassando a 12 anni “le misure di prevenzione”.\nPer la Lega, invece, “l’ennesimo gravissimo episodio di violenza in una scuola, con uno studente di 19 anni, Youssef Abanoub, accoltellato e ucciso a La Spezia da un minorenne, dimostra ancora una volta l’urgenza di approvare immediatamente il nuovo decreto sicurezza voluto dalla Lega”, ha dichiarato la senatrice ligure Stefania Pucciarelli, segretario provinciale Lega La Spezia. Matteo Salvini ha annunciato che “siamo già al lavoro per misure ancora più restrittive per chi porta e usa armi, tolleranza sottozero con i violenti di ogni razza (sic) e colore”. Insomma, va approvato subito il nuovo decreto sicurezza, dice la Lega, che prevede misure contro il porto di coltelli e una stretta sulla violenza minorile.\n“È molto cinico, come fa La Lega, strumentalizzare un gravissimo fatto di cronaca come l’accoltellamento del giovane studente di La Spezia per giustificare l’arrivo di nuove norme restrittive. Se c’è una lezione che la destra dovrebbe imparare è che la repressione non garantisce sicurezza, per la quale occorrono azioni complesse e politiche sociali lontane dalle intenzioni di Meloni e Piantedosi”, ha replicato il capogruppo di Avs nella commissione Affari costituzionali della Camera, Filiberto Zaratti. Per Riccardo Magi, deputato di +Europa, regna la confusione: “Il fatto stesso che serva un altro decreto Sicurezza certifica il fallimento delle politiche del governo, che creano solo propaganda. I reati sono aumentati e sono quasi quattro anni che questo governo è in carica”.\nIl pacchetto sicurezza si propone di aggravare alcune disposizioni già previste dal decreto Caivano, che ha largamente contribuito, secondo gli esperti del settore, a riempire gli istituti penali minorili. Non prevenzione, dunque, ma repressione. Un’azione che mira, soprattutto, a creare una cornice normativa capace di “mettere a tacere”, appunto, la cronaca. Non si tratta solo dello scudo penale per le forze dell’ordine: ci sono controlli più rigidi sulle piazze, norme che colpiscono i giovani e i gruppi più vulnerabili, procedure di estradizione e rimpatrio che ignorano rischi concreti per le persone e persino definizioni di “Paese terzo sicuro” che sembrano pensate per sanare fallimenti passati. La sensazione è quella di una legge fatta per reagire agli eventi, e non per prevenirli, come se ogni caso di cronaca dovesse trovare un rimedio legislativo a sé stante. Insomma, il classico metodo della legislazione del nemico, diventato ormai segno distintivo di questo governo.\nTra le proposte c’è quella di limitare l’azione del pubblico ministero nei casi di presunta legittima difesa o posticipare l’iscrizione di un agente sul registro degli indagati - in barba alla riforma Cartabia - per fornire di fatto uno scudo alle forze di polizia. Una “tutela” che rischia di generare vuoti normativi e conflitti con altre regole, mettendo in dubbio il principio di proporzionalità e la stessa obbligatorietà dell’azione penale.\nSotto il profilo dei diritti umani e costituzionali, il quadro non è meno preoccupante. Le misure sui centri di permanenza per migranti e sul rimpatrio, così come il controllo estensivo sui minorenni, mostrano un approccio puramente repressivo: i ragazzi vengono trattati come potenziali delinquenti, i migranti come problemi da gestire, e la magistratura viene progressivamente marginalizzata. Patrizio Gonnella, presidente di Antigone, sintetizza il problema con chiarezza: “Questo pacchetto sicurezza non aumenta la sicurezza dei cittadini - afferma - ma riduce le garanzie, indebolisce i controlli e colpisce diritti fondamentali. È una visione della sicurezza fondata sulla repressione, non sulla legalità costituzionale…”. Antigone chiede dunque al Parlamento di bloccare tali proposte e di aprire un confronto pubblico sul punto.\nLa politica sembra, in definitiva, più interessata a costruire una narrazione di sicurezza che a gestire la realtà. Con la conseguenza di ridurre libertà fondamentali, complicare l’azione della magistratura e criminalizzare chi è già vulnerabile. La sfida resta affrontare i fenomeni complessi con strumenti adeguati e proporzionati, non inseguire ogni titolo di cronaca con un decreto legge.",
    "author": "Simona Musco\nIl Dubbio",
    "source": "Il Dubbio",
    "published_date": "2026-01-18"
  },
  "https://ristretti.org/i-capri-espiatori-nel-circolo-vizioso-della-violenza": {
    "title": "I capri espiatori nel circolo vizioso della violenza",
    "link": "https://ristretti.org/i-capri-espiatori-nel-circolo-vizioso-della-violenza",
    "content": "di Vincenzo Scalia\nIl Manifesto, 18 gennaio 2026\nL’omicidio di La Spezia, con la tragica morte dello studente Youssef Zaki, accoltellato da un coetaneo compagno di classe, si connota come una profezia che si auto-adempie, dove le conseguenze giustificano i presupposti. L’omicidio di La Spezia, con la tragica morte dello studente Youssef Zaki, accoltellato da un coetaneo compagno di classe, si connota come una profezia che si auto-adempie, dove le conseguenze giustificano i presupposti. Un lustro passato a criminalizzare i minori e i giovani, a produrre e mettere in circolazione allarme sociale, a promulgare leggi repressive, l’ultima delle quali, il cosiddetto decreto anti-maranza, sembra ricevere conferma dalla tragedia avvenuta l’altro ieri nella città ligure.\nSubito rilanciata e strumentalizzata da chi ritiene che, malgrado tutti i provvedimenti in materia di sicurezza emessi in questi anni, la questione criminale non è risolta a causa del buonismo italico duro a morire. In particolare, si sottovaluterebbe la minaccia rappresentata dai giovani, con specifico riferimento, come ha fatto il sindaco di La Spezia, ai migranti. Nella cui “cultura” allignerebbe la propensione ad utilizzare le armi bianche per regolare i conflitti.\nDa qui la legittimità del nuovo decreto. Siamo di fronte all’ennesima deformazione strumentale della realtà, dalla quale urge prendere le distanze. Innanzitutto, perché non si registra, contrariamente a quello che si vorrebbe far credere, un aumento significativo della criminalità giovanile. Le aggressioni con l’arma bianca sembrano registrare un’escalation, ma, fino a prova contraria, si tratta di un fenomeno attenzionato solo in anni recenti, e trattato con criteri indistinti, che non differenziano la criminalità comune, quella organizzata e casi come quelli di La Spezia.\nIl fenomeno che preoccupa maggiormente, tuttavia, è quello della tendenza a circoscrivere i fenomeni criminali a specifiche categorie sociali o a gruppi etnici. È molto facile rispondere al sindaco di La Spezia attingendo alla cronaca: il giovane di Lonate Pozzolo che ha accoltellato mortalmente un rapinatore disarmato, non è maghrebino, sinti o centrafricano. È un italiano del cosiddetto cuore produttivo del Paese. Soprattutto, non è un maranza. Si tratta di un aspetto da mettere in risalto. Prima del caso di La Spezia, c’è stato quello di Lonate. E abbiamo assistito ad ex assessori che sparano a sangue freddo in piazza o a imprenditrici che infieriscono sui cadaveri delle persone investite di proposito. La violenza è diffusa in tutto il corpo sociale. Sta assurgendo a principio regolatore delle relazioni interindividuali, con le domande di ampliare il diritto di legittima difesa e di costruire le proprie ronde. Con l’aumento, nelle palestre italiane, di corsi di autodifesa col coltello.\nLa legittimità del ricorso alla violenza e della legge del più forte vengono riprodotti in questi giorni a livello internazionale. Da Gaza a Teheran, da Caracas a Kiev, assistiamo al montare di una triste stagione di legittimazione della violenza. E non da parte di giovani migranti maranza, bensì da capi di Stato europei e americani. E la corsa al riarmo fa presagire tinte ancora più fosche.\nButtare tutto il peso del deteriorarsi della convivenza civile su di un settore della società rappresenta una scappatoia sterile e meschina.\nChe fa il paio con le grida manzoniane del nuovo decreto sicurezza. Per cui, se i figli vengono sorpresi con un’arma illegale addosso, la colpa è dei genitori, che, evidentemente, oltre a non essere dotati di una razionalità sinottica, hanno la colpa di non avere insegnato ai figli a non commettere atti violenti. Magari perché sarebbe il contesto familiare ad essere intriso di una cultura della violenza. Lo stesso contesto, paradossalmente, che secondo un’altra trovata geniale del governo può decidere di escludere i figli dall’educazione sessuale e affettiva.\nIl possesso e l’uso dei coltelli da parte dei giovani, costituisce di sicuro un problema da affrontare. Ma partendo dal presupposto che trent’anni di securitarismo sono falliti, e hanno innescato un circolo vizioso in cui violenza, criminalità e marginalità ne creano altre. Ci sarebbero il territorio e la scuola. Ma, se la spesa pubblica viene costantemente tagliata, se il ministro commissaria le regioni che si oppongono alla logica degli accorpamenti delle scuole, viste più come un’area di parcheggio e di contenimento che come luoghi di educazione e formazione all’interno di una società inclusiva, possiamo soltanto aspettarci che il quadro peggiori.",
    "author": "Vincenzo Scalia\nIl Manifesto",
    "source": "Il Manifesto",
    "published_date": "2026-01-18"
  },
  "https://ristretti.org/perche-votero-no-alla-riforma-della-giustizia-anche-se-sono-favorevole-alla-separazione-delle-carriere": {
    "title": "Perché voterò no alla riforma della Giustizia, anche se sono favorevole alla separazione delle carriere",
    "link": "https://ristretti.org/perche-votero-no-alla-riforma-della-giustizia-anche-se-sono-favorevole-alla-separazione-delle-carriere",
    "content": "di Marco Boato\nL’Unità, 18 gennaio 2026\nNella prossima primavera del 2026, forse il 22-23 marzo, come finora deciso, o forse oltre (essendo state raggiunte le 500.000 firme anche per la richiesta di iniziativa popolare) si celebrerà il referendum sulla riforma costituzionale introdotta con la legge intitolata “Norme in materia di ordinamento giurisdizionale e di istituzione della Corte disciplinare”. Come prevede l’art.138 della Costituzione, la legge costituzionale ha dovuto essere approvata in duplice lettura dalla Camera e dal Senato, ottenendo obbligatoriamente la maggioranza assoluta dei componenti (non dei soli votanti) nella seconda votazione di ciascun ramo del Parlamento. Questo è avvenuto il 18 settembre 2025 alla Camera e poi il 30 ottobre 2025 al Senato.\nIl ricorso al referendum, oppositivo o confermativo - Non essendo stata raggiunta tuttavia la maggioranza dei due terzi dei componenti (nel qual caso il ricorso al referendum sarebbe stato precluso), l’art.138 prevede la possibilità di referendum, a seconda delle intenzioni dei promotori, “oppositivo” oppure “confermativo”. Ed è in effetti quanto hanno subito richiesto, ovviamente con intenzioni opposte, sia i parlamentari del centro-sinistra sia quelli del centro-destra (almeno un quinto dei membri di una Camera), dovendosi tuttavia attendere la scadenza dei tre mesi dalla pubblicazione della legge nella “Gazzetta Ufficiale”, quindi fino al 30 gennaio 2026, perché possono chiedere il referendum costituzionale anche cinquecentomila elettori/elettrici o cinque consigli regionali (cosa che sta avvenendo per quanto riguarda la richiesta di iniziativa popolare).\nUn referendum costituzionale senza quorum di validità - Con alcune significative eccezioni personali, che pure sono state annunciate a favore del “Sì” in una iniziativa pubblica di “Libertà Eguale” il 12 gennaio a Firenze, tra le forze del centro-sinistra prevale largamente un orientamento a favore del “No” nel prossimo pronunciamento popolare nel referendum, per il quale - a differenza dei referendum abrogativi previsti dall’art.75 della Costituzione, per la cui validità è necessaria la partecipazione al voto della maggioranza degli aventi diritto, pena la non validità del referendum - non è previsto invece alcun “quorum” di validità: prevale chi ha ottenuto un maggior numero di “Sì” ovvero di “No”, qualunque sia la partecipazione popolare. Nei quattro referendum costituzionali precedenti, in due casi sono prevalsi i “Sì” (riforma del Titolo Quinto della Costituzione in materia di competenze regionali e riduzione del numero dei parlamentari) e in altri due casi sono prevalsi i “No” (riforme della Seconda Parte della Costituzione, promosse rispettivamente prima dal Governo Berlusconi e poi dal Governo Renzi).\nNella prossima primavera del 2026, forse il 22-23 marzo, come finora deciso, o forse oltre (essendo state raggiunte le 500.000 firme anche per la richiesta di iniziativa popolare) si celebrerà il referendum sulla riforma costituzionale introdotta con la legge intitolata “Norme in materia di ordinamento giurisdizionale e di istituzione della Corte disciplinare”. Come prevede l’art.138 della Costituzione, la legge costituzionale ha dovuto essere approvata in duplice lettura dalla Camera e dal Senato, ottenendo obbligatoriamente la maggioranza assoluta dei componenti (non dei soli votanti) nella seconda votazione di ciascun ramo del Parlamento. Questo è avvenuto il 18 settembre 2025 alla Camera e poi il 30 ottobre 2025 al Senato.\nIl ricorso al referendum, oppositivo o confermativo - Non essendo stata raggiunta tuttavia la maggioranza dei due terzi dei componenti (nel qual caso il ricorso al referendum sarebbe stato precluso), l’art.138 prevede la possibilità di referendum, a seconda delle intenzioni dei promotori, “oppositivo” oppure “confermativo”. Ed è in effetti quanto hanno subito richiesto, ovviamente con intenzioni opposte, sia i parlamentari del centro-sinistra sia quelli del centro-destra (almeno un quinto dei membri di una Camera), dovendosi tuttavia attendere la scadenza dei tre mesi dalla pubblicazione della legge nella “Gazzetta Ufficiale”, quindi fino al 30 gennaio 2026, perché possono chiedere il referendum costituzionale anche cinquecentomila elettori/elettrici o cinque consigli regionali (cosa che sta avvenendo per quanto riguarda la richiesta di iniziativa popolare).\nUn referendum costituzionale senza quorum di validità - Con alcune significative eccezioni personali, che pure sono state annunciate a favore del “Sì” in una iniziativa pubblica di “Libertà Eguale” il 12 gennaio a Firenze, tra le forze del centro-sinistra prevale largamente un orientamento a favore del “No” nel prossimo pronunciamento popolare nel referendum, per il quale - a differenza dei referendum abrogativi previsti dall’art.75 della Costituzione, per la cui validità è necessaria la partecipazione al voto della maggioranza degli aventi diritto, pena la non validità del referendum - non è previsto invece alcun “quorum” di validità: prevale chi ha ottenuto un maggior numero di “Sì” ovvero di “No”, qualunque sia la partecipazione popolare. Nei quattro referendum costituzionali precedenti, in due casi sono prevalsi i “Sì” (riforma del Titolo Quinto della Costituzione in materia di competenze regionali e riduzione del numero dei parlamentari) e in altri due casi sono prevalsi i “No” (riforme della Seconda Parte della Costituzione, promosse rispettivamente prima dal Governo Berlusconi e poi dal Governo Renzi).\nCosa si intende per “separazione delle carriere” - Personalmente sono favorevole a sostenere il “No”, nonostante io sia sempre stato, nell’arco ormai di decenni, favorevole in linea di principio alla separazione delle carriere, ma essendo invece contrario al merito e al metodo con cui è stata approvata la riforma costituzionale sottoposta ora a referendum. Per i non addetti ai lavori, va spiegato che per “separazione delle carriere” si intende la netta separazione tra i magistrati giudicanti (questi soltanto hanno il titolo di “giudici”, anche se troppo spesso, sbagliando, si parla di “giudici” anche in riferimento ai pubblici ministeri) e i magistrati inquirenti (appunto i pubblici ministeri, che non hanno titolo per “giudicare”, ma nel processo penale rappresentano l’accusa).\nCome i più anziani tra i lettori/lettrici forse ricordano, all’epoca della “Bicamerale D’Alema” del 1997-98, io ero stato nominato relatore sul complesso tema del “sistema delle garanzie”, che riguardava la riforma dell’insieme di tutti gli istituti costituzionali di garanzia: Magistratura, Corte Costituzionale, Consiglio di Stato, Corte dei Conti, Autorità indipendenti. Nella mia proposta di riforma, approvata dalla Commissione bicamerale quasi all’unanimità (contraria all’epoca solo Rifondazione comunista), non erano previsti due distinti Consigli superiori della magistratura (CSM) per giudici e pubblici ministeri, ma due distinte sezioni di un unico CSM, con la previsione anche di una Corte di Giustizia in materia disciplinare.\nLa necessità di confronto e collaborazione in materia di riforme costituzionali - Molti sanno che la “Bicamerale D’Alema”, nella primavera 1998, interruppe traumaticamente i propri lavori quando il centro-destra si sottrasse, per il pronunciamento del loro leader Silvio Berlusconi, al proseguimento del processo di riforma. Ma, in precedenza, il mio sforzo in qualità di relatore fu sempre quello di cercare il confronto e la positiva collaborazione, sul terreno della riforma costituzionale, tra l’allora maggioranza di centro-sinistra/l’Ulivo e il centro-destra, che all’epoca era all’opposizione. Questo era il significato delle numerose “bozze Boato” che si susseguirono (spesso richiamate in Parlamento anche nel dibattito recente), proprio per cercare la più ampia convergenza tra gli opposti schieramenti, ritenendo che in materia costituzionale non dovesse mai prevalere in modo unilaterale la posizione della maggioranza “pro tempore”, certamente legittimata a governare, ma non a imporre cambiamenti costituzionali in modo divisivo e unilaterale.\nLa riforma condivisa dell’art.111 della Costituzione sul “giusto processo” - Va d’altra parte ricordato che, dopo la conclusione forzata della “Bicamerale D’Alema”, ricorrendo alle procedure ordinarie previste dall’art. 138, sul piano parlamentare venne rapidamente approvata, a larghissima maggioranza (ben oltre i due terzi dei componenti delle Camere), la riforma dell’art. 111, introducendo la costituzionalizzazione dei “princìpi del giusto processo”, riprendendo esplicitamente, ed anche implementando (in materia di formazione della prova solo nel contradditorio, superando posizioni precedenti negative della Corte costituzionale), le proposte che avevo elaborato in precedenza come relatore e che erano state largamente condivise. Il secondo comma del nuovo art. 111, attualmente in vigore fin dal 1999, infatti recita: “Ogni processo si svolge nel contradditorio tra le parti, in condizioni di parità, davanti a giudice terzo e imparziale”. Questo è il principale fondamento costituzionale della possibile separazione delle carriere tra “giudice terzo e imparziale” e il pubblico ministero, che rappresenta l’accusa “in condizione di parità” rispetto alla difesa.\nCriticità: due CSM separati e la scelta per “sorteggio” dei componenti - Tuttavia la riforma costituzionale, che sarà ora sottoposta a referendum, prevede alcune forti criticità sia per quanto riguarda i due separati CSM, sia soprattutto per l’introduzione del “sorteggio” come metodo di individuazione dei relativi componenti, tanto per i magistrati quanto per la componente “laica” (oltre a tutto, in forma diversa). Inoltre rispetto alla importante riforma dell’art. 111, introdotta con larghissima convergenza nel 1999, va ricordato che, di fatto, una sostanziale anche se non esclusiva “separazione delle carriere” è stata poi realizzata con la più recente “riforma Cartabia” del 2022, che ha previsto la possibilità di un ",
    "author": "Marco Boato",
    "source": "Ristretti Orizzonti",
    "published_date": "2026-01-18"
  },
  "https://ristretti.org/perche-votero-si-il-csm-non-e-il-parlamento-sorteggiare-i-magistrati-non-e-scandaloso": {
    "title": "Perché voterò Sì. Il Csm non è il Parlamento: sorteggiare i magistrati non è scandaloso",
    "link": "https://ristretti.org/perche-votero-si-il-csm-non-e-il-parlamento-sorteggiare-i-magistrati-non-e-scandaloso",
    "content": "di Salvatore Curreri\nL’Unità, 18 gennaio 2026\nPer i contrari alla riforma il Csm è e deve rimanere un organo in cui i magistrati eletti devono rappresentare le “correnti” ideologiche e culturali di fatto presenti nell’Anm e che hanno trasformato tale associazione - un unicum nel panorama comparato - “da movimento a carattere prevalentemente sindacale in movimento anche politico” (Pizzorusso). Per Costituzione (artt. 105.1 e 107.1), il Csm non è un organo di rappresentanza politica dei magistrati ma di “alta amministrazione” perché chiamato ad esercitare autonomamente specifiche funzioni che, memori della esperienza fascista, si sono volute sottrarre alla competenza del ministro della Giustizia affinché tramite esse i giudici non fossero condizionati nell’esercizio delle loro funzioni.\nChe il Csm rappresenti l’ordine giudiziario è stato peraltro escluso dalla Consulta dal 1973 (sentenza n. 142). Il Csm non è il Parlamento: il sorteggio, pur non essendo la soluzione ottimale, sana un’anomalia.\n“Che ne direste se, tanto per fare un esempio, il Consiglio comunale fosse nominato per sorteggio?”. Così l’ex magistrato Gianrico Carofiglio. Dietro questo semplice interrogativo - dalla risposta apparentemente evidente - sta la ben più complessa questione della natura giuridica del Consiglio superiore della magistratura. Una questione fondamentale ai fini del voto sul prossimo referendum costituzionale.\nPer i contrari alla riforma, infatti, il Csm è e deve rimanere un organo in cui i magistrati eletti devono rappresentare le “correnti” ideologiche e culturali di fatto presenti nell’Associazione nazionale magistrati e che hanno trasformato tale associazione - un unicum nel panorama comparato! - “da movimento a carattere prevalentemente sindacale in movimento anche politico” (Pizzorusso). Solo così, infatti, nel Csm possono essere rappresentate le diverse posizioni circa il ruolo del magistrato nel sistema politico-costituzionale, l’esercizio della giurisdizione e i suoi limiti, specie in riferimento alla sua attività interpretativa e, più in generale, la politica giudiziaria Da qui, ovviamente, la contrarietà alla nomina per sorteggio dei magistrati. Essa, infatti, indebolirebbe la componente “togata” del Csm, rispetto a quella “laica” scelta della politica, perché la priverebbe “della sua rappresentanza” (così Enrico Grosso, presidente onorario del Comitato per il No).\nNon essendo più eletti dalle correnti ma sorteggiati, per di più integralmente, i magistrati finirebbero per rappresentare solo loro stessi. Ma davvero il Csm può paragonarsi ad un’assemblea politica elettiva? Oppure parlare di rappresentanza del Csm significa applicare categorie politiche a un organo che politico per sua natura non deve essere? E quali sarebbero gli “interessi” che si vorrebbero tutelare e, soprattutto, come si conciliano con le funzioni che per Costituzione il Csm deve esercitare?\nPer Costituzione (artt. 105.1 e 107.1), il Csm non è un organo di rappresentanza politica dei magistrati ma, come si suol dire, di “alta amministrazione” perché chiamato ad esercitare autonomamente specifiche funzioni che, memori della esperienza fascista, si sono volute sottrarre alla competenza del ministro della Giustizia affinché tramite esse i giudici non fossero condizionati nell’esercizio delle loro funzioni: “le assunzioni, le assegnazioni ed i trasferimenti, le promozioni e i provvedimenti disciplinari nei riguardi dei magistrati”. Funzioni che la riforma costituzionale modifica sostituendo alle promozioni “le valutazioni di professionalità e i conferimenti di funzioni” e attribuendo, com’è noto, la giurisdizione disciplinare dei magistrati, giudicanti e requirenti, alla neoistituita Alta Corte disciplinare. Alta Corte in cui i magistrati continuerebbero ad essere in maggioranza, passando dagli attuali 2/3 della sezione disciplinare (4 togati contro due laici) ai 3/5 (9 togati contro 6 laici).\nNelle intenzioni dei costituenti, dunque, il Csm non doveva essere un organo rappresentativo “politico” della magistratura, come tale capace di interloquire alla pari con il Parlamento, espressione della sovranità popolare, ma un organo composto da personalità che, in forza del loro prestigio e delle loro capacità professionali, offrissero le migliori garanzie per la gestione imparziale delle carriere dei magistrati.\nChe il Csm rappresenti l’ordine giudiziario è stato peraltro escluso dalla Corte costituzionale fin dal 1973 (sentenza n. 142), la quale si è spinta ad affermare che la stessa usuale espressione del Csm come organo di autogoverno della magistratura, debba “accogliersi piuttosto in senso figurato che in una rigorosa accezione giuridica”. Del resto - continua la Corte - alla raffigurazione del Csm come organo che agisce per conto ed in nome dell’ordine giudiziario si oppone sia la sua composizione mista, giacché “solo in parte - anche se prevalente - formato mediante elezione da parte dei magistrati, e per altra parte, invece, da membri eletti dal Parlamento (tra i quali dev’essere scelto il Vicepresidente)”, sia il fatto di essere composto da membri di diritto, tra cui (oltre il Primo presidente e il Procuratore generale della Corte di cassazione) il Presidente della Repubblica che lo presiede.\nLa presenza di tali membri di diritto, in parte (comunque minoritaria) d’estrazione politica, non vale certo a connotare politicamente l’intero organo ma - come sempre ricordato dalla Corte nella stessa sentenza - risponde “all’esigenza (che fu avvertita dai costituenti) di evitare che l’ordine giudiziario [avesse] a porsi come un corpo separato”. Insomma, il Csm non è il Parlamento dei magistrati per cui assimilarlo ad organo di rappresentanza - se non addirittura di indirizzo - politico, costituisce il presupposto ideologico perché da organo di autonomia si sia trasformato in luogo di potere, per riprendere il sottotitolo del bel volumetto della collega Biondi dedicato al Csm edito da Il Mulino.\nOccorrerebbe allora chiedersi, con onestà intellettuale, se le logiche spartitorie e corporative che hanno toccato l’apice con lo scandalo Palamara non siano imputabili in ultima analisi alla persistente concezione del Csm come organo cui le correnti in cui i magistrati sono divisi sono strutturalmente messi in condizione di farsi portatori di interessi di parte, talora inconfessabili. Se un tempo la divisione in correnti dei magistrati rifletteva diverse concezioni del ruolo del giudice, oggi è netta la sgradevole sensazione che siano diventati gruppi di pressione e di potere. In tale prospettiva, il sorteggio integrale previsto dalla riforma costituzionale - pur non essendo certo la migliore delle soluzioni possibili (meglio sarebbe stato il collegio uninominale, sdegnosamente rifiutato dall’Anm) - non costituisce altro che l’estremo tentativo, a suo modo razionale, per destrutturare e indebolire le “cordate” delle correnti politicizzate della magistratura, dopo che le plurime revisioni della legge elettorale del Csm hanno fallito tale obiettivo. Diversamente il Csm, nato per garantire l’indipendenza della magistratura dal potere politico, paradossalmente potrebbe continuare ad essere strumento per la sua politicizzazione.",
    "author": "Salvatore Curreri",
    "source": "Ristretti Orizzonti",
    "published_date": "2026-01-18"
  },
  "https://ristretti.org/minniti-la-riforma-della-giustizia-rende-litalia-piu-moderna-e-rompe-il-potere-delle-correnti": {
    "title": "Minniti: “La riforma della giustizia rende l’Italia più moderna e rompe il potere delle correnti”",
    "link": "https://ristretti.org/minniti-la-riforma-della-giustizia-rende-litalia-piu-moderna-e-rompe-il-potere-delle-correnti",
    "content": "di Ruggiero Montenegro\nIl Foglio, 18 gennaio 2026\nL’ex ministro Pd spiega le ragioni della sua scelta: “Nessuno vuole sottomettere i magistrati. Con la riforma aumenta la certezza della pena, il paese sarà più sicuro. Il sorteggio del Csm? Aiuterà a rompere il correntismo”. L’appello a destra e sinistra: “Si discuta aspramente, ma non si arrivi alla rottura totale”. “Ritengo che questa riforma sia un passo in avanti, che rende l’Italia più moderna, più europea e anche più sicura. Permetterà di rompere il potere del correntismo. Per questo voterò sì al referendum sulla giustizia”.\nIl presidente di Med Or Italian Foundation Marco Minniti spiega al Foglio le regioni della sua scelta, muovendosi tra considerazioni storiche, tecniche e politiche. A partire dalla riforma Vassalli del 1989. “Con il passaggio dal sistema inquisitorio a quello accusatorio. Fu il crollo di un piccolo muro di Berlino italiano. Ma quel codice alludeva anche ad altri cambiamenti, tra cui la separazione delle carriere, troppe volte rimandata perché interessi politici soggettivi hanno prevalso”. Questa volta, spera, potrebbe essere quella buona. “Meglio tardi che mai”.\nUno alla volta l’ex ministro dell’Interno, storico esponente della sinistra - dal Pci al Pd - affronta i punti principali della Legge Nordio. Per i critici si tratta di un tentativo di mettere i giudici sotto il controllo del governo. Minniti non la pensa così e invita a sgombrare il campo dalle partigianerie. “Non solo non vedo la separazione delle carriere come una minaccia, ma al contrario penso sia un passaggio importante per rendere il sistema giudiziario più efficiente”, dice l’ex ministro che individua nella riforma anche “una spinta europeista”. Minniti, che intende? “La riforma avvicina la nostra giustizia ai valori e ai princìpi di fondo dell’Europa, alle garanzie di tutela dell’individuo. In un contesto internazionale come quello attuale avere un riferimento comunitario è un elemento di forza, non di debolezza”.\nIn questo colloquio l’ex ministro richiama spesso concetti quali garantismo e sicurezza. Temi che in altri tempi sono stati fondanti per la sinistra ma che negli ultimi tempi non sembrano più così centrali nell’immaginario progressista. Dice Minniti: “Bisogna sempre tenere a mente che tra sistema giudiziario e politiche di sicurezza c’è un rapporto molto stretto. Una moderna idea di sicurezza si fonda su due pilastri”. Quali? “Il primo è la certezza della pena, l’altro è il controllo del territorio”. Il presidente di Med’Or italian foundation - nata su impulso di Leonardo - fa un esempio: “Per controllare una piazza avere una pattuglia è un presupposto necessario, ma non basta. Servono anche altri strumenti, a partire dall’illuminazione. E occorre avere una visione d’insieme. La riforma, che rende più veloce ed efficiente la giustizia, risponde a questa prospettiva. Sarà più facile punire i colpevoli. Non dimentichiamoci che senza sicurezza non esiste la democrazia, contrapporre questi due aspetti è un drammatico errore”.\nC’è poi, secondo Minniti, un tema di terzietà legato direttamente alla riforma: “Separare le carriere di pm e giudici consente di dare ai cittadini il senso di un percorso giudiziario che diventa il più imparziale possibile, ricordando che in questi anni proprio l’imparzialità della magistratura è stata fortemente messa in discussione”. Tra le altre obiezioni alla riforma c’è il nuovo sistema di selezione del Csm. I componenti saranno individuati tramite sorteggio. È un modo per indebolire il Consiglio? “Naturalmente si potevano trovare altre forme”, premette l’ex ministro secondo cui non è tuttavia questo il punto centrale della questione. È più profondo: “È fondamentale che si agisca per rompere il meccanismo delle correnti. È normale che i giudici possano avere visioni e sensibilità diverse, nell’idea di paese e a livello di culture giuridiche”. Ma? “Non c’è alcun dubbio che le correnti siano diventate un’altra cosa, non più luogo di dibattito ma macchine di potere. Rompere questa dinamica può avere un effetto liberatorio, a vantaggio prima di tutto degli stessi magistrati, che potranno finalmente essere premiati per il loro lavoro e non per logiche di appartenenza”.\nCon una ricaduta esterna e non meno importante: “Si potrà così ricostruire un rapporto di fiducia tra cittadini e giudici, fondamentale nell’esercizio della giustizia”. Questa combinazione, è certo Minniti, “costituirà alla fine un rafforzamento dell’autonomia e dell’indipendenza della magistratura, che la riforma non mette in discussione. Queste prerogative non solo continuano a essere garantite dalla Costituzione ma rappresentano anche un sentimento molto diffuso nel paese. Non c’è, a mio avviso, nessun progetto che punta a delegittimare i magistrati, né a sottometterli a un potere. In ogni caso gli italiani non lo accetterebbero”.\nNon è quello che sostiene larga parte dell’opposizione, ma anche dell’Associazione nazionale magistrati. Mentre i toni diventano sempre più aspri, a destra e sinistra, tra sostenitori del sì e del no. “Come tutte le riforme di sistema è normale che ci siano reazioni forti, anche scontri durissimi, è giusto che sia così”, dice l’ex ministro rivolgendo un appello a entrambi gli schieramenti: “Non portare la discussione all’incomunicabilità, alla rottura totale. Per una ragione semplicissima: viviamo in tempi complicati ed è un rischio che non possiamo permetterci”.\nMinniti, che è stato anche il primo ex comunista ad avere la delega ai servizi (era il 1999), riavvolge il nastro. E ci consegna un’ultima riflessione: “L’Italia negli anni passati ha affrontato due minacce esistenziali. Abbiamo prima sconfitto il terrorismo interno, senza ricorrere a leggi eccezionali. Il presidente Pertini amava ricordare che l’Italia ha sconfitto il terrorismo con le armi della democrazia. Poi, con questa visione, è stata affrontata la minaccia del terrorismo internazionale, senza che il paese venisse colpito”. A differenza di altri stati europei. “Non è stato merito dello stellone italiano, ma il frutto di una straordinaria cooperazione tra magistratura, intelligence e forze di polizia. L’espressione più profonda dell’interesse nazionale”. E allora conclude Minniti: “Non mi spaventa l’asprezza del dibattito, ma stiamo attenti a non buttare il bambino con l’acqua sporca. Per l’Italia sarebbe il più grave dei danni”.",
    "author": "Ruggiero Montenegro\nIl Foglio",
    "source": "Il Foglio",
    "published_date": "2026-01-18"
  },
  "https://ristretti.org/santa-maria-capua-vetere-ce-tragedia-nel-carcere-detenuto-si-toglie-la-vita": {
    "title": "Santa Maria Capua Vetere (Ce). Tragedia nel carcere: detenuto si toglie la vita",
    "link": "https://ristretti.org/santa-maria-capua-vetere-ce-tragedia-nel-carcere-detenuto-si-toglie-la-vita",
    "content": "di Biagio Salvati\nIl Mattino, 18 gennaio 2026\nAvrebbe compiuto 25 anni proprio giovedì prossimo. Tragedia nel carcere di Santa Maria Capua Vetere, dove un detenuto di origine marocchina, E.H., si è tolto la vita. Il giovane, accusato di furto e in attesa di giudizio, avrebbe compiuto 25 anni proprio giovedì prossimo. Si trovava in regime di isolamento nel reparto Danubio quando si è impiccato con alcune lenzuola arrotolate. Immediato l’intervento dei soccorsi, ma per il detenuto non c’è stato nulla da fare. La salma è stata trasferita all’ospedale di Caserta per gli accertamenti medico-legali di rito ed ora si trova nell’obitorio.\nSi tratta del primo suicidio in Campania ed il secondo nelle carceri italiane dall’inizio dell’anno, un dato che riaccende l’allarme sulle condizioni di detenzione e sul disagio psichico all’interno degli istituti penitenziari. A darne notizia sono stati i garanti dei detenuti, Samuele Ciambriello, garante campano, e don Salvatore Saggiomo, garante della provincia di Caserta, che in una nota congiunta hanno espresso forte preoccupazione. “Suicidi e morti di carcere e in carcere: si danno i numeri. Ma oltre l’anonimato dei numeri, ci sono le persone”. E continuano: “Che cosa si è fatto negli ultimi dieci anni? Questo non è che la punta di un iceberg di una condizione di disagio e sofferenza presente in tutti gli istituti di pena italiani, che da Nord a Sud scoppiano, con buona pace della politica populista”. I garanti auspicano un intervento diretto del presidente della Repubblica, Sergio Mattarella, affinché vengano affrontati in modo strutturale “i problemi reali del pianeta carcere”.\nSecondo quanto ricostruito, E.H., irregolare sul territorio, era stato arrestato nel maggio 2025 con l’accusa di furto. Armato di coltello, era entrato nell’abitazione di una donna a Valle di Maddaloni: la padrona di casa, rientrando, lo aveva visto ma l’uomo aveva già preso alcuni oggetti ed era fuggito. Dopo alcune ore era stato rintracciato dai carabinieri sui binari della stazione di Dugenta (Benevento) dove avrebbe cercato di fuggire.\nUna volta fermato, era stato inizialmente trasferito nel carcere di Bellizzi Irpino, in provincia di Avellino, per poi giungere a Santa Maria Capua Vetere, dove era ristretto al momento del suicidio. La vicenda riporta al centro del dibattito pubblico il tema della tutela della salute mentale dei detenuti, della gestione dell’isolamento e delle condizioni di vita all’interno delle strutture penitenziarie, in un sistema che, come denunciano da tempo garanti e associazioni, appare sempre più sotto pressione.",
    "author": "Biagio Salvati\nIl Mattino",
    "source": "Il Mattino",
    "published_date": "2026-01-18"
  },
  "https://ristretti.org/viterbo-il-sovraffollamento-resta-una-priorita-da-affrontare": {
    "title": "Viterbo. “Il sovraffollamento resta una priorità da affrontare”",
    "link": "https://ristretti.org/viterbo-il-sovraffollamento-resta-una-priorita-da-affrontare",
    "content": "viterbotoday.it, 18 gennaio 2026\nVisita nel penitenziario Nicandro Izzo a Mammagialla della Camera penale di Viterbo e dell’associazione Nessuno tocchi Caino, accompagnati da una delegazione di giovani avvocati dell’Aiga. “Abbiamo constatato, ancora una volta, la crisi profonda del sistema penitenziario italiano”, riporta Elisabetta Zamparutti di Nessuno tocchi Caino. A pieno regime Mammagialla dispone di 440 posti regolamentari ma 35 sono attualmente non disponibili, a fronte di 705 detenuti reclusi. Per Zamparutti si tratta di “un sovraffollamento grave, strutturale, che incide direttamente sulla dignità delle persone detenute e sulle condizioni di lavoro di chi opera nell’istituto”. Il personale penitenziario, infatti, è ben al di sotto degli organici previsti.\n“A fronte di 350 unità previste, la forza operativa di reparto è di 258 agenti - afferma Zamparutti. Sono di tutta evidenza numeri insufficienti per garantire sia la sicurezza che i diritti, come anche lo svolgimento delle attività trattamentali”. In Italia il carcere di Viterbo, purtroppo, non è un’eccezione. “Ma la regola - conclude Zamparutti - è di un’istituzione immersa in una crisi che non si può far finta non esista. Servono scelte politiche immediate per ridurre intanto il sovraffollamento carcerario”.\nPer Nessuno tocchi Caino erano presenti, oltre a Zamparutti, la presidente Rita Bernardini e gli attivisti Sergio D’Elia, Emanuele Magalotti, Francesca Stricker e l’architetto Cesare Burdese, esperto di edilizia carceraria. Presente anche Maria Brucale, referente per il Lazio dell’Osservatorio carceri dell’Unione camere penali italiane. A guidare la Camera penale di Viterbo il presidente Remigio Sicilia, che sottolinea come il carcere sia “l’elemento patologico della condanna, anche se strumento di tutela della collettività”.\nLa “fotografia” degli avvocati - Sicilia fotografa poi il Mammagialla: “Le stanze sono più piccole di quanto la gente immagini. Nove metri quadri per minimo due detenuti, più gli arredi, ma rispettose dei criteri di legge. È uno dei pochi penitenziari in Italia senza censure da parte dei tribunali di sorveglianza”. Durante la visita è emersa, in particolare, la necessità di rafforzare la presenza sanitaria esterna.\n“Sarebbe utile - dice Sicilia - che l’azienda sanitaria garantisse più specialisti, ad esempio oculisti. Tuttavia, nonostante la concomitanza con gli stati generali della Asl, il lavoro in carcere procedeva a pieno regime”. Sicilia ricorda il suicidio di un detenuto avvenuto tra l’11 e il 12 dicembre, unico caso registrato nel 2025: “L’incremento degli assistenti, in particolare delle donne, è stato positivo, perché la componente femminile è fondamentale nel contesto carcerario. Servirebbe però anche un maggior numero di graduati”.\nDurante la visita gli avvocati hanno avuto anche l’opportunità di confrontarsi con i detenuti, visitando i vari reparti: definitivi, cautelari e con problemi sanitari. “È stato un vero e proprio incontro trasversale, anche con diversi nostri assistiti - chiosa Sicilia -. Nonostante le criticità, il Nicandro Izzo è già a livelli ottimali rispetto ad altri istituti penitenziari, ma sono encomiabili gli sforzi del direttore per raggiungere livelli ancora migliori. La visita ha voluto essere un contributo concreto e ha trovato da parte di tutti grande apertura”.",
    "author": null,
    "source": "Ristretti Orizzonti",
    "published_date": "2026-01-18"
  },
  "https://ristretti.org/torino-denuncio-in-una-intervista-le-difficili-condizioni-delle-carceri-agente-sospeso-per-sei-mesi": {
    "title": "Torino. Denunciò in una intervista le difficili condizioni delle carceri, agente sospeso per sei mesi",
    "link": "https://ristretti.org/torino-denuncio-in-una-intervista-le-difficili-condizioni-delle-carceri-agente-sospeso-per-sei-mesi",
    "content": "di Ludovica Lopetti\nIl Fatto Quotidiano, 18 gennaio 2026\nMa il Tar sospende il provvedimento. Punito per aver denunciato sovraffollamento e carenza di personale al TG5, un poliziotto penitenziario ottiene dal Tar la sospensione della sanzione: per i giudici potrebbe trattarsi di whistleblowing. Sospeso per sei mesi dal servizio e dallo stipendio per aver rilasciato un’intervista in cui denunciava le difficili condizioni di lavoro in carcere. È quanto accaduto a un agente di polizia penitenziaria in servizio nel carcere Lorusso e Cutugno di Torino: lo si apprende dall’ordinanza con cui il Tar ha sospeso l’efficacia della sanzione disciplinare, accogliendo il suo ricorso cautelare in attesa del giudizio di merito.\nPer i giudici potrebbe trattarsi di un caso di whistleblowing, perché l’agente ha segnalato “violazioni di disposizioni normative nazionali o dell’Unione europea che ledono l’interesse pubblico o l’integrità dell’amministrazione pubblica”.\nLa vicenda parte ad agosto 2024, quando l’agente scelto rilascia al TG5 un’intervista con il volto oscurato (per garantirsi l’anonimato), in cui ripercorre i disordini avvenuti in carcere dall’inizio dell’anno, denunciando la cronica carenza di unità nel personale penitenziario e il sovraffollamento dell’istituto. Sono i giorni immediatamente successivi alle rivolte scoppiate in simultanea nel carcere delle Vallette e nel penitenziario minorile Ferrante Aporti, quest’ultimo messo a ferro e fuoco da una decina di detenuti, poi condannati a pene fino a 4 anni e 8 mesi per devastazione, saccheggio, violenza e resistenza a pubblico ufficiale.\nAlla fine ci sono sei poliziotti feriti, arredi danneggiati e interi padiglioni dichiarati inagibili. Il servizio va in onda il 7 agosto e di lì a poco il Dap avvia un procedimento disciplinare nei confronti dell’intervistato, dopo averlo identificato. Come? “L’Amministrazione - si legge nel provvedimento - è stata messa in condizione di riconoscere il dipendente a seguito dell’invio, da parte dell’emittente televisiva, del video in forma integrale (senza alterazione della voce), nel corso del quale il ricorrente, seppur per un breve istante, mostra il volto”.\nNella missiva inviata alla redazione per chiedere il filmato, il Dap accampa “esigenze di rito”. Al termine dell’iter, al poliziotto viene inflitta la sospensione nel massimo previsto (il range va da 1 a 6 mesi), nonostante fosse alla prima contestazione in diversi anni di carriera. Inoltre, secondo il suo avvocato, Maria Immacolata Amoroso, l’Amministrazione non avrebbe nemmeno tenuto conto delle condizioni di salute dell’agente, che al momento delle rivolte e dell’intervista era da poco tornato in servizio dopo un lungo periodo di malattia per problemi cardiaci da stress lavoro-correlato.\nOra la decisione del Dap è andata incontro a una prima censura, sebbene prudenziale. Esulta l’Osapp, sindacato che da tempo denuncia il sovraffollamento, la carenza di organico, i rischi per l’incolumità e le mancate manutenzioni nelle carceri. “La pronuncia costituisce un passaggio significativo nel rafforzamento delle tutele per i lavoratori pubblici che, nell’interesse collettivo, scelgono di segnalare disfunzioni e situazioni di rischio all’interno dell’amministrazione, anche mediante forme di divulgazione pubblica, in assenza di riscontri adeguati dai canali istituzionali”, si legge in una nota. L’avvocato dell’agente (che assiste anche l’Osapp), dal canto suo, ha espresso “soddisfazione per il provvedimento adottato, che rappresenta un’importante affermazione del principio di legalità, trasparenza e responsabilità nel pubblico impiego, nonché una garanzia fondamentale per la libertà e la dignità dei dipendenti pubblici”. Interpellata da ilfattoquotidiano.it, aggiunge: “Il Dap ha agito anche in malafede, acquisendo un video che non avrebbe mai potuto acquisire senza un provvedimento dell’autorità giudiziaria. È inammissibile”. Nel 2025 al Lorusso e Cutugno di Torino si sono verificati quattro suicidi, il tasso di sovraffollamento è attestato intorno al 130% e l’ultimo bilancio parla di una quarantina di agenti feriti a seguito di aggressioni o disordini.",
    "author": "Ludovica Lopetti\nIl Fatto Quotidiano",
    "source": "Il Fatto Quotidiano",
    "published_date": "2026-01-18"
  },
  "https://ristretti.org/roma-come-vivono-i-detenuti-a-rebibbia-qui-combatti-contro-il-tuo-carattere": {
    "title": "Roma. Come vivono i detenuti a Rebibbia? “Qui combatti contro il tuo carattere”",
    "link": "https://ristretti.org/roma-come-vivono-i-detenuti-a-rebibbia-qui-combatti-contro-il-tuo-carattere",
    "content": "Il Messaggero, 18 gennaio 2026\n“Devi combattere con il tuo carattere”. “Sento gli autobus sulla via Tiburtina, ma non vedo quasi nulla”. La vita in carcere è fatta di attese, di silenzi, di immaginare il mondo fuori e un futuro che sembra lontano. A raccontarla, in prima persona, sono le voci dei detenuti raccolte da Hyperlocal, magazine che racconta luoghi e quartieri unici nel mondo globalizzato e che ha dedicato un numero al penitenziario di Rebibbia, a Roma, una delle carceri con più capienza in Italia oltre che il penitenziario femminile più grande d’Europa. I giornalisti sono stati per due mesi a contatto con i detenuti, le foto e i testi realizzati sono stati esposti in una mostra con 20 manifesti fuori dalla fermata metro di Rebibbia e poi all’interno dello stesso penitenziario, nel cortile che viene usato per l’ora d’aria.\nLe storie dei detenuti - A Rebibbia il dentro e il fuori sono due mondi complementari, che non si toccano ma si chiamano costantemente: “Vedi il sopra degli autobus che passano, vedo il semaforo all’entrata del carcere ma non vedi nulla” racconta uno degli intervistati nel cortometraggio realizzato nel progetto. “Da dove mi trovo io a volte si sente la musica, perché fanno le feste” a parlare è un ragazzo giovane, meno di 30 anni. In questo presente sospeso si crea inevitabilmente una comunità, fatta di regole, amicizie e rivalità perché, come diceva Gagliarda Sapienza a Rebibbia “si impara cosa è la famiglia”.\nOguno porta dentro la sua storia. C’è Antonio che fuori ha un’autofficina, dalla sua cella sente le macchine e le moto sulla Tiburtina e prova a indovinare la cilindrata, nel resto del tempo disegna, fa teatro e ha cantato anche per Papa Francesco nel coro che ha accompagnato l’apertura della porta Santa, lo scorso anno. C’è Tiziana, che racconta il suo matrimonio avvenuto ormai più di 20 anni fa tra le mura del carcere, con il compagno Franco (anche lui detenuto), senza fiori né torta nuziale, solo un lungo abbraccio con il marito. E c’è Alessandro che è stato il primo detenuto in Italia a conseguire un dottorato. A 46 anni, dopo 23 di detenzione, ha ottenuto il Phd in Sociologia e Scienze Applicate presso l’Università di Roma La Sapienza.\nHyperlocal Rebibbia - Hyperlocal è una piattaforma editoriale curata da Edizioni Zero che dal 2020 racconta le comunità e le scene culturali e artistiche di rilievo storico, contemporaneo e internazionale localizzate nei quartieri di diverse città del mondo. Hanno partecipato alla realizzazione del magazine con i loro testi Isabella De Silvestro, Federica Delogu, Christian Raimo, Nicolò Porcelluzzi, Alice Sagrati, Elisa Cuter, Graziano Graziani, Emilia Agnesa, Silvia Basile, le fotografie sono di Stefano Lemon, Lavinia Parlamenti, Guido Gazzilli, Benedetta Ristori. A loro si aggiungono il regista Alain Parroni, che ha firmato il video di presentazione dell’intero progetto, indagando il rapporto tra detenuti e il quartiere di Rebibbia; l’illustratrice Oscar Frosi @matrioscar.",
    "author": null,
    "source": "Ristretti Orizzonti",
    "published_date": "2026-01-18"
  },
  "https://ristretti.org/bologna-allipm-criticita-strutturali-e-carenze-di-organico-mettono-a-rischio-detenuti-e-agenti": {
    "title": "Bologna. All’Ipm criticità strutturali e carenze di organico mettono a rischio detenuti e agenti",
    "link": "https://ristretti.org/bologna-allipm-criticita-strutturali-e-carenze-di-organico-mettono-a-rischio-detenuti-e-agenti",
    "content": "di Stefania Ascari* e Lorenzo Casadei**\nsulpanaro.net, 18 gennaio 2026\nAbbiamo effettuato una visita ispettiva all’Istituto Penitenziario Minorile di Bologna, incontrando il direttore Lorenzo Roccaro e visitando i due piani dell’istituto, dove sono presenti oltre 40 giovani detenuti. Abbiamo ritenuto indispensabile verificare con urgenza condizioni, procedure e presidi di sicurezza, anche alla luce del grave episodio riportato dagli organi di stampa, dove una agente di Polizia Penitenziaria sarebbe stata oggetto di molestie e violenza sessuale durante dei colloqui a distanza in una sala particolarmente isolata che rende complesso l’immediato intervento dei colleghi. A ciò si aggiunge un problema diffuso in tutto l’istituto, con molte telecamere di sorveglianza posizionate ad altezza uomo, quindi facilmente copribili o eludibili, con un evidente indebolimento delle misure di prevenzione e tutela.\nQuanto riscontrato conferma un quadro che denunciamo da anni. L’Ipm opera con personale sottodimensionato e in una struttura inadeguata, con conseguenze dirette non solo sull’incolumità dei giovani detenuti, ma anche sulla sicurezza delle donne e degli uomini della Polizia Penitenziaria, costretti a lavorare in condizioni spesso esasperanti.\nLa struttura dell’Ipm di Bologna, ricavato da un ex convento, non è mai stato adeguato in modo risolutivo agli standard necessari, con una configurazione che ruota su una scala unica, una compartimentazione insufficiente, e con un rischio di evasione che nel tempo si è già concretizzato e che è noto anche ai detenuti presenti, oltre a punti ciechi e una sorveglianza visiva e uditiva inadeguata.\nDi fronte a questo quadro, non è più tollerabile l’immobilità del Governo. Le criticità sono note da tempo e continuano a produrre rischi concreti. Servono interventi immediati, dal potenziamento urgente dell’organico della Polizia Penitenziaria agli interventi strutturali per ridurre i rischi all’incolumità dei presenti e ripristinare standard minimi di sicurezza e gestione delle emergenze. Per la tutela dei diritti dei giovani detenuti e la sicurezza del personale servono risposte operative immediate, per questo presenteremo interrogazioni in Parlamento e in Regione per fare emergere tutte le responsabilità politiche di un Governo che continua a togliere risorse per la Polizia Penitenziaria, la sicurezza degli istituti e per la dignità dei giovani detenuti.\n*Deputata M5S\n**Consigliere regionale M5S Emilia Romagna",
    "author": "Stefania Ascari",
    "source": "sulpanaro.net",
    "published_date": "2026-01-18"
  },
  "https://ristretti.org/piazza-armerina-en-ripartiamo-lavoro-e-dignita-oltre-le-sbarre-del-carcere": {
    "title": "Piazza Armerina (En). “RipartiAmo”, lavoro e dignità oltre le sbarre del carcere",
    "link": "https://ristretti.org/piazza-armerina-en-ripartiamo-lavoro-e-dignita-oltre-le-sbarre-del-carcere",
    "content": "La Sicilia, 18 gennaio 2026\nPer la prima volta nella storia del carcere di via De Andrè, 5 detenuti hanno lasciato la Casa circondariale per svolgere attività lavorative all’esterno. Un passaggio storico per il penitenziario piazzese e il risultato più significativo del progetto “RipartiAmo”, realizzato in circa 6 mesi con l’obiettivo di favorire il reinserimento sociale e lavorativo. Il progetto è stato promosso dal Consorzio di Umana Solidarietà, con l’associazione Seconda Chance e il Centro Studi Cesta, con il supporto della Caritas e la collaborazione di aziende del territorio. Grazie ai tirocini attivati, cinque persone detenute hanno potuto lavorare fuori dal carcere, dimostrando impegno e senso di responsabilità.\nNel dettaglio, M. ed E. sono stati impegnati nei lavori di ristrutturazione del palasport cittadino per conto della ditta edile Cosenza; A. ha svolto attività nel laboratorio del Panificio delle Meraviglie di Giuseppe Nativo; S. ha lavorato come aiuto cuoco per la Cooperativa Sud Servizi; mentre M. è stato impiegato come tuttofare all’Hotel Villa Romana, ricevendo apprezzamenti per la sua versatilità. Per uno dei partecipanti, conclusa la pena, l’esperienza lavorativa è proseguita anche successivamente.\n“RipartiAmo non è stato soltanto il nome di un progetto, ma un modo concreto per aiutare chi è privo della libertà a costruirsi un futuro di legalità” - spiegano le realtà promotrici. Il lavoro rappresenta il primo vero ponte tra il carcere e la comunità esterna”. L’iniziativa ha rappresentato un’esperienza nuova anche per la casa circondariale diretta da Donata Posante, con la capo area Marianna Cacciato, che auspicano la prosecuzione del percorso attraverso nuovi finanziamenti e ulteriori tirocini. E nell’ambito del progetto nel secondo semestre del 2025 è stato attivato uno sportello di assistenza psicologica e psichiatrica che ha dato un supporto importante, anche attraverso terapie di gruppo, alle oltre settanta persone presenti nella struttura. Un servizio essenziale perché lo stato non riesce a garantire un supporto sanitario continuo ed efficace all’interno delle carceri.",
    "author": null,
    "source": "Ristretti Orizzonti",
    "published_date": "2026-01-18"
  },
  "https://ristretti.org/frosinone-detenuti-sul-palco-studenti-in-platea-il-teatro-ponte-per-la-rinascita": {
    "title": "Frosinone. Detenuti sul palco, studenti in platea: il teatro ponte per la rinascita",
    "link": "https://ristretti.org/frosinone-detenuti-sul-palco-studenti-in-platea-il-teatro-ponte-per-la-rinascita",
    "content": "di Francesco Fabbri\nansa.it, 18 gennaio 2026\nL’Eroica in scena nel carcere di Frosinone, sogni e speranze guardando al futuro. Insieme, e con la capacità di cambiare, si vincono le avversità e i rovesci della vita. Un messaggio particolarmente incisivo se a trasmetterlo sono dei detenuti che stanno scontando la pena e si preparano alla vita che li attende fuori dal carcere. A dar corpo all’intenzione è lo spettacolo teatrale ‘L’Eroica’ messo in scena all’interno della casa circondariale di Frosinone. Sul palco attori veri, ancorché detenuti, che - complice una storia dal forte impatto emotivo - svelano in forma quasi onirica i pensieri, le aspirazioni, le speranze una volta lasciata alle spalle l’esperienza carceraria. In platea un pubblico di scolaresche e associazioni.\nCosa accade quando si entra a far parte di un gruppo indissolubile, senza via di ritorno? Quali sono le dinamiche interne? Uscirne cosa comporta? E come reagisce ciascun componente all’insorgere di fratture interne e di capovolgimenti, davanti a un futuro incerto? Sono questi i temi de L’Eroica, spettacolo che si inserisce nel progetto Ossigeno, laboratorio permanente di recitazione, scenografia e sartoria, attivo dal 2019 nella casa circondariale di Frosinone, a cura di Branchie Teatro, scritto e diretto da Sofia Tremontini e Laura Mariottini.\n“Gli argomenti affrontati rappresentano questioni urgenti e irrinunciabili proprie del gruppo - spiega Tremontini - ma assumono caratteristica di universalità. Un ponte tra società esterna e carcere in una prospettiva di dialogo tra dentro e fuori. È bello osservare - prosegue - come ciascuno, attore o spettatore, dia allo spettacolo il senso che più sente proprio, che veda nella rappresentazione lo specchio delle proprie sensibilità”.\nL’Eroica rappresenta anche una ‘prima volta’ per il progetto Ossigeno, con l’apertura agli studenti di alcune scuole di Roma e di Fiuggi. Una novantina i giovani spettatori che hanno assistito all’ultima replica. Dietro a ogni sipario che si apre, c’è un lavoro lungo un anno: una cinquantina le persone che hanno attraversato il laboratorio, ma alla fine del percorso il gruppo si assottiglia a circa a un terzo tra attori, sarti e scenografi. La messa in gioco di sé è forse l’ostacolo emotivo maggiore, ma anche il trampolino verso il futuro.\nL’obiettivo dichiarato è realizzare uno spettacolo artistico ed estetico, che dia valore e dignità al lavoro degli attori che si sono impegnati lungo tutto il percorso. Il risultato è negli occhi degli spettatori, l’emozione è la vera ricompensa. E la continuità, che è spesso l’elemento debole nella realizzazione del progetto, viene ‘allenata’ durante tutto il percorso.\nUna caratteristica utile non soltanto sul palco, ma anche nella vita. “Tutto il lavoro fatto durante l’anno - spiega ancora Tremontini - si concentra nella fase antecedente alla messa in scena, quando tutti gli attori, indistintamente, avvertono vicino il momento della verità. Quando impegno e serietà si mostrano al mondo esterno”. Il progetto punta anche a consolidare il senso di appartenenza al gruppo, a condividere il sentimento di orgoglio, oltre che ad alleggerire la quotidianità della vita detentiva. E quando le luci si spengono, rimangono in ciascuno le riflessioni più intime e il seme della consapevolezza che un’altra vita è possibile.",
    "author": "Francesco Fabbri",
    "source": "ansa.it",
    "published_date": "2026-01-18"
  },
  "https://ristretti.org/genova-teatro-necessario-compie-20-anni": {
    "title": "Genova. Teatro Necessario compie 20 anni",
    "link": "https://ristretti.org/genova-teatro-necessario-compie-20-anni",
    "content": "liguriaday.it, 18 gennaio 2026\n“Siamo all’edizione numero 20 e già avere raggiunto questa meta è motivo di orgoglio. Era il 5 maggio 2006, sul palcoscenico del Teatro Gustavo Modena di Genova, quando debuttava il primo spettacolo intitolato “Scatenati”, spettacolo che diede poi il nome alla compagnia teatrale. Oltre cinquecento sono stati i detenuti coinvolti in qualità̀ di attori e di tecnici, circa novantamila gli spettatori che hanno assistito alle rappresentazioni, decine gli studenti universitari che hanno effettuato tirocini e incentrato le loro tesi di laurea sul nostro lavoro e decine le scuole, di ogni ordine e grado, coinvolte anche in percorsi di alternanza scuola”.\nCosì Mirella Cannata, direttrice artistica di Teatro Necessario, racconta quello che un unicum a livello nazionale. Oggi gli spettacoli vanno in scena nel famoso Teatro dell’Arca, all’interno del carcere di Genova Marassi. L’associazione Teatro Necessario, costituita su iniziativa di artisti, operatori culturali e insegnanti con lo scopo di utilizzare il teatro come strumento di integrazione e di riabilitazione socio-lavorativa rivolta ai detenuti, è attiva dal 2005 all’interno della Casa Circondariale di Genova-Marassi dove promuove, ogni anno, corsi di formazione nei mestieri dello spettacolo per persone detenute mediante la collaborazione con professionisti esterni.\n“Con la rassegna Voci dall’Arca 2026 abbiamo costruito una programmazione coerente e necessaria, intrecciando teatro di narrazione, musica dal vivo, testimonianze reali e dimensioni poetiche. Al centro abbiamo messo ciò che riguarda tutti: l’identità che si trasforma, la memoria che resiste, la giustizia che interroga, la fragilità come possibilità, la resilienza come atto collettivo. Lo facciamo attraverso linguaggi scenici contemporanei e artisti capaci di abitare la scena con verità” - aggiunge Cannata.\nIn occasione della celebrazione di vent’anni di attività dell’associazione “Teatro Necessario” e dei primi dieci anni di apertura del teatro dell’Arca, è stato istituito il premio teatrale “Sandro Baldacci”, cofondatore, regista e direttore artistico dell’associazione, prematuramente scomparso, che in oltre vent’anni del suo lavoro, attraverso la forza emotiva trasmessa dai suoi spettacoli, ha dato voce al mondo sommerso e periferico del carcere. Il premio teatrale “Sandro Baldacci” intende valorizzare il teatro in carcere, a livello nazionale, offrendo la possibilità al vincitore di inaugurare la stagione 2026/2027 al Teatro dell’Arca Sandro Baldacci.\nAd aprire Dora Pro Nobis il 24 gennaio 2026 della compagnia Teatro di Dioniso, tratto dal libro ‘Malamore’ di Concita De Gregorio. In scena un intenso dialogo in forma di contrappunto tra la voce di Federica Fracassi e il violoncello di Lamberto Curtoni: lei evoca Dora Maar, lui richiama la presenza di Pablo Picasso. Segue “Monkey’s Kabarett - La via per la libertà” il 7 febbraio 2026, liberamente ispirato a Kafka. Il monologo musicale di Andrea Nicolini, accompagnato dall’Ensemble Phonodrama, racconta la metamorfosi di Rotpeter, scimmia diventata uomo per necessità di sopravvivenza.\nIl calendario prosegue il 20 febbraio 2026 la rassegna cambia registro senza perdere profondità con “Musical: dal Teatro al Cinema, andata e ritorno”, regia di Umberto Scida. Non un semplice concerto, ma un racconto scenico che attraversa Broadway, West End e Hollywood. Il 6 marzo 2026 arriva “Cantanti”, ideato e diretto da Carlo Geltrude, testo di Mario Gelardi. Ispirato alla vicenda dei fratelli Brusca, lo spettacolo affronta il tema delicatissimo della collaborazione con la giustizia e della Legge n. 82 del 1991.\nIl 13 marzo 2026 arriva Marco Baliani attore narrante, regia di Maria Maglietta. Dal racconto di Kleist, prende forma una riflessione senza tempo sul confine tra giustizia e vendetta. Il 28 marzo 2026 la musica diventa gesto politico e poetico con “Orchestra del Mare”. L’Orchestra Paganini suona strumenti costruiti nella liuteria del carcere di Opera con il legno dei barconi dei migranti, mentre i testi letti e scritti dai detenuti di Marassi accompagnano il concerto.\nL’11 aprile 2026 “(S)legati” di e con Jacopo Bicocchi e Mattia Fabbris. La vera storia degli alpinisti Joe Simpson e Simon Yates diventa metafora estrema delle relazioni umane. Si chiude la rassegna “La voce di Antigone” il 13 maggio al teatro Ivo Chiesa e dal 19 al 22 maggio al teatro dell’Arca Sandro Bladacci. È il lavoro di Eva Cambiale e Carlo Orlando con gli attori detenuti della Casa Circondariale di Genova Marassi, produzione Teatro Necessario. Antigone non è qui un archetipo da museo, ma una presenza viva, insolente e gioiosa, una forza scenica che canta e danza la libertà. Per assistere agli spettacoli programmati al Teatro dell’Arca è obbligatoria la prenotazione online da effettuare entro tre giorni dall’evento sul sito: www.teatronecessariogenova.org.",
    "author": null,
    "source": "Ad aprire Dora Pro Nobis il",
    "published_date": "2026-01-18"
  },
  "https://ristretti.org/milano-teatro-puntozero-beccaria-se-il-carcere-diventa-luogo-di-cultura": {
    "title": "Milano. Teatro Puntozero Beccaria, se il carcere diventa luogo di cultura",
    "link": "https://ristretti.org/milano-teatro-puntozero-beccaria-se-il-carcere-diventa-luogo-di-cultura",
    "content": "di Sabrina Rappoli\ntg24.sky.it, 18 gennaio 2026\nLe ragazze e i ragazzi di Teatro Puntozero Beccaria in scena con “L’Antigone” di Sofocle. I ragazzi detenuti nell’istituto per minori di Milano hanno l’opportunità di confrontarsi col palcoscenico grazie a un progetto che va avanti da circa 30 anni. Dell’importanza dell’arte nei processi di educazione, riabilitazione e reinserimento nella società abbiamo parlato con chi ci lavora. Accade che le serie tv raccontino la dura realtà delle periferie, la crescita in contesti difficili, la criminalità che si affaccia nella vita dei giovanissimi, contaminando il loro presente; in molti casi tutto ciò conduce al carcere e da lì, auspicabilmente, a un percorso di riabilitazione.\nVicende analoghe sono raccontate in “Gomorra - Le origini”, la nuova serie Sky Original che, partendo dalla Napoli degli anni 70, segue le vicende di Pietro Savastano, che di lì a pochi anni sarà capo clan. Il Teatro Puntozero Beccaria, adiacente all’omonimo carcere minorile di Milano, è stata l’ambientazione del vodcast Pulp, dove gli host Fedez e Marra hanno intervistato gli ospiti Don Claudio Burgio, della comunità Kayros e due ragazzi della stessa comunità, che hanno raccontato il proprio vissuto, il passato e il percorso di reinserimento seguito all’uscita dal carcere.\nIl Teatro Puntozero Beccaria è tassello fondamentale della riabilitazione e del reinserimento nella Società dei giovani reclusi, ne abbiamo parlato con chi ci lavora, con Don Burgio e con Davide Marra. Lisa Mazoni - Cofondatrice Associazione Puntozero Come è nato il Teatro Puntozero Beccaria? Più o meno 30 anni fa ci siamo messi in testa di costruire questo teatro, quindi, lo abbiamo fatto; tutto quello che vedete qua dentro è stato costruito con i ragazzi e la porta da cui si entra - che si rivolge alla città - è una porta che prima non c’era. È stato un grande successo che ha consentito di far sì che questo teatro, nato in un carcere, diventasse un locale di pubblico spettacolo, aperto alla città 365 giorni l’anno. Questo significa che noi possiamo organizzare una vera e propria stagione teatrale.\nQuest’anno ne abbiamo presentata una dal titolo “Persona” e questa è la proposta che noi facciamo al sistema penitenziario, perché i ragazzi possano trascorrere il loro periodo di detenzione in un conteso culturale dove possono incontrare altri coetanei, completamente estranei al circuito penale e possano incontrare l’arte, la cultura, formarsi, imparare un mestiere e - soprattutto - imparare a vivere in una compagnia. Che cosa ha imparato da questo luogo? Si impara tanto. Si impara che bisogna dare sempre una seconda occasione. Questa domanda è difficilissima. Innanzi tutto, il piacere dell’arte, del teatro, di quella magia che scaturisce dall’arte del teatro. Cosa crede, d’altro canto, che i ragazzi del Beccaria abbiano imparato dall’esperienza del teatro? Ormai sono quasi 25 anni che lavoro in Puntozero, all’interno del carcere minorile. Per me e Giuseppe Scutellà è proprio la passione, è il lavoro, è la vita. Non riesco a mettere nel punto centrale i ragazzi, ma il sistema penale, cioè, mi domando da cittadina che tipo di carcere, che tipo di sistema penale, che tipo di educazione, di rieducazione voglio insegnare a mio figlio. Come, da cittadina, intendo che sia la detenzione: questo è il mio obiettivo.\nNon riesco mai a pensare al ragazzo come punto di lavoro, penso sempre a come debba essere il carcere, che tipo di proposta si debba fare, quali condizioni necessarie ci debbano essere affinché si possa rimettere insieme, recuperare quel patto sociale che si è rotto. Quello che vedo negli occhi dei ragazzi è la magia dello stare insieme, la magia del gioco, la magia del teatro, la scoperta del teatro. Adesso stiamo lavorando su “Alice nel paese delle meraviglie” e potersi permettere di abbandonare tutti i ruoli sociali, di giocare a fare una tartaruga, il grifone, il Brucaliffo, tutto questa è la magia proprio del gioco; si restituisce ai ragazzi la possibilità di giocare e di creare delle relazioni. Ce n’è abbastanza di così, in Italia, ce ne vorrebbero di più? No. Bisogna fare molto, molto di più nella quotidianità dei ragazzi. Questo teatro è il teatro costruito dall’Associazione Puntozero - chiaramente, costruito con il grande sostegno del Ministero, del Dipartimento, del Comune di Milano - ma noi siamo una realtà che vive con gli spettacoli che riusciamo a produrre, con i biglietti che riusciamo a vendere.\nQuesta è la grande occasione per comunicare che siamo in scena con “Alice nel paese delle meraviglie”, dall’1 al 22 febbraio, perché poi gli introiti, gli incassi, ci permettono di fare formazione ai ragazzi, di assumerli, di fare altre produzioni, di rilanciare. Che tipo di pubblico frequenta il vostro teatro e quanto è conosciuto dai milanesi? Secondo me ci conoscono ancora pochissimo. Il Teatro Puntozero Beccaria non è ancora così conosciuto. Noi siamo una piccola associazione, per cui non abbiamo anche la forza della distribuzione. Sicuramente ci conoscono le scuole, dalle medie alle superiori e ci conoscono per passaparola. Chi viene qui si innamora degli spettacoli, si innamora del posto e coinvolge altre persone. Quindi, direi cittadini dai 40 ai 50 anni, ma anche giovanissimi, studenti universitari.\nDirei che, assolutamente, è un pubblico eterogeneo e cittadino, sì, di Milano. Quando inizia e quando ha termine, la vostra stagione teatrale? La stagione ‘25-’26 vede “Errare Humanum Est” in scena tutto l’anno, per le scuole su prenotazione tramite il sito puntozero. “Alice nel paese delle meraviglie” è in scena dal 1° al 22 febbraio, mentre l’”Antigone” di Sofocle è in scena dal 25 aprile al 10 maggio. Questa è la stagione che proponiamo, abbiamo anche delle ospitalità e l’anno prossimo vogliamo rilanciare e magari poter girare un po’ l’Italia. Quindi, portate in scena anche classici? Giuseppe Scutellà che è il nostro regista e direttore artistico, trova nei classici una casa sicura ed è meraviglioso perché, ad esempio, l’Antigone di Sofocle è uno spettacolo che viene messo inscena integralmente. Io ho un ricordo bellissimo di un ragazzo siriano, che non parlava neanche bene l’italiano, che l’ha imparato grazie alla traduzione di Maria Grazia Cini, che disse Antigone è lo spettacolo più bello del mondo, uno spettacolo indimenticabile”; oppure, un altro ragazzino che si tatuò Antigone sulla gamba.\nQuindi, è interessante, fa riflettere, perché un’opera così lontana nel tempo, così anche tragica, seria, come possa incidere così tanto in ragazzi giovanissimi: stiamo parlando di ragazzi che hanno dai 14 ai 25 anni e l’età media dei ragazzi che noi incontriamo, diciamo che è 16-19. Parlava di una tournée vera e propria, prima, quando accennava al fatto di poter girare un po’ l’Italia, per portare fuori da qui quello che accade qui? Sì, siamo stati un po’ in giro per l’Italia, siamo stati a Caltanissetta e sì, è possibile concretizzare l’idea di portare in giro la compagnia, è una prospettiva del 2026-2027. Qual è l’augurio che si fa per questo posto? L’augurio - e può sembrare un po’ venale - ma è di avere tanti, tanti spettatori, perché tutto questo è possibile con la partecipazione di tutti. Il carcere può essere migliorato se la cittadinanza se ne occupa; si immagina un carcere che possa restituire veramente alla società giovani e anche non giovani, che abbiano le possibilità, gli strumenti, per recuperare quella rottura di patto sociale e per poter essere reinseriti.\nQuindi, mi auguro di vedere tanti spettatori e serate sold out dall’1 al 22 febbraio. Giuseppe Scutellà, regista e direttore artistico Teatro Puntozero Beccaria Come sceglie gli attori? In realtà è una non scelta. Chiunque qua dentro può decidere di fare teatro. Il teatro è un percorso di vita, è un percorso dentro sé stessi, accompagnato dagli altri, mi vien da dire. Quindi, chiunque esprime il desiderio di venire qua a teatro lo può fare e lo fa, recuperando quella dimensione di gioco che è giusta per la loro età. Tieni conto che nel Beccaria ci sono ragazzi che hanno dai 14 ai 25 anni, quindi sono nel pieno dell’età del gioco, dello scoprire sé stessi, dello scoprire le relazioni e la comunicazione. È un lavoro a tempo pieno, perché questo teatro è una vera e propria comunità teatrale all’interno del carcere. Il ragazzo esce la mattina alle 9 dalla cella e rientra la sera e quello che si vede - al di là delle poltrone, di tutto questo lustro che c’è, intorno a noi, in realtà è una vera e propria casa. Qui dentro cuciniamo, mangiamo, la gestione della sala è fatta insieme ai ragazzi e poi si va in scena.\nSi va in scena con degli spettacoli che in realtà non scegliamo noi ma ci scelgono. Di volta in volta, in base al gruppo che abbiamo, si parla, si discute, ci domandiamo di che cosa abbiamo bisogno. Abbiamo bisogno di fare un ragionamento sulla Legge, l’”Antigone”? E allora si sceglie quel testo. Oppure, semplicemente, abbiamo voglia di sognare, immaginare, perché ciò che è importante è immaginarsi in un futuro, proiettati in un futuro e si sceglie “Alice”. In questo momento siamo in scena con “Alice” e credo che questo sia assolutamente un testo di riferimento, non solamente per poter immaginare, ma per poter veramente pensarsi come in sogno e modificarlo, questo sogno. Tra i ragazzi con i quali lavora, ci sono dei talenti veri? Tutti hanno un talento. Io intendo il lavoro dell’attore come qualcosa che toglie, non che aggiunge. Noi nasciamo già attori, poi, si sa, dobbiamo vivere, la società ci dà tante botte e, quindi, alla fin fine, ci chiudiamo. Si tratta di togliere quegli scudi, quelle resistenze che tutti noi abbiamo. Chiunque può fare l’attore, lo credo davvero.\nSono fermamente convinto che il mio lavoro, al di là della bellezza estetica dello spettacolo, sia quello anche di andare a lavorare su quelle che sono le problematiche dei ragazzi. Ad esempio, se un giovane non parla bene la lingua, facciamo tutto un lavoro di insegnamento delle parole, ",
    "author": "Sabrina Rappoli",
    "source": "Ristretti Orizzonti",
    "published_date": "2026-01-18"
  },
  "https://ristretti.org/il-male-di-vivere-adolescenziale": {
    "title": "Il male di vivere adolescenziale",
    "link": "https://ristretti.org/il-male-di-vivere-adolescenziale",
    "content": "di Walter Veltroni\nCorriere della Sera, 18 gennaio 2026\nGiovani e violenza: il disagio dei ragazzi è un problema sociale e bisogna capire che non si risolve inasprendo le pene. I numeri parlano. Nel 1971 in Italia nascevano 906.182 bambini e morivano 522.654 persone. Nel 2024 è accaduto il contrario, i nuovi nati sono stati 369.944 e i decessi 651.000. L’inverno demografico, mai così severo, ha inevitabilmente capovolto il rapporto tra speranza e paura, come sentimento collettivo. I giovani sono pochi e appaiono, lo segnalavamo fin dai tempi del Covid, smarriti, colmi di ansia, di timori, di disagio.\nI dati delle forme suicidarie, delle pratiche di autolesionismo, dei disturbi dell’alimentazione dovrebbero essere in bella evidenza sui tavoli dei decisori politici. Sono numeri, non opinioni. Più volte, su queste colonne, abbiamo invitato a considerare le problematiche dei ragazzi come una emergenza nazionale. Basterebbe parlare con i genitori, con gli insegnanti, con gli psicologi dell’età evolutiva. Anzi, basterebbe ascoltarli. Ma gli adolescenti non votano e, dunque, non contano. Sarebbe bello se, su questo tema, forse il più drammatico della condizione umana moderna, le forze politiche deponessero le armi di cartone con le quali si azzuffano ogni giorno e ragionassero insieme per cercare soluzioni vere. Stiamo parlando del dolore e della solitudine di migliaia e migliaia di ragazzi italiani, un problema sociale ed educativo, prima che di ordine pubblico.\nI ragazzi sanno che non si va a scuola con i coltelli, sanno che non ci si picchia per strada, sanno che non si devono fare le liste delle donne da stuprare. Lo sanno, ma una parte, ricordiamoci sempre di non fare di tutte le erbe un fascio, se ne infischia, perché il dolore che vive è più forte del rischio di infrangere regole. Per questo un puro approccio securitario è inutile e persino dannoso.\nDavvero qualcuno pensa che attraverso il meccanismo di inasprimento delle pene, buttare via la chiave della cella, si possa risolvere il male di vivere degli adolescenti? Il carcere in Italia è tra le poche cose che sono rimaste come nell’Ottocento. La popolazione è spaventosamente superiore ai livelli minimi di vivibilità, si ripetono suicidi di detenuti e di operatori. La galera è il luogo della vendetta dello Stato, non del recupero di chi ha sbagliato. Davvero si crede che riempire le carceri minorili aiuti ragazzi violenti ad esserlo di meno?\nSo bene che non è con la sociologia che si affrontano i problemi vitali della sicurezza delle persone e so che chi sbaglia deve sempre pagare. Ma quei problemi non li si risolve neanche con la demagogia, con i muscoli esibiti che sostituiscono la grazia risolutrice del cervello.\nIl disagio dei ragazzi è un tema sociale, bisognerebbe avere l’umiltà di capirlo. Sono costretti da subito ad avere una dimensione sociale di ogni loro comportamento, si sentono costantemente osservati, giudicati, misurano, attraverso il numero dei followers, il grado della loro autostima. Diventano grandi troppo presto, correndo appresso a tecnologie che usano gli adolescenti come puri consumatori e applicano, all’argilla della formazione delle loro prime esperienze umane, la cruda ruvidezza degli algoritmi. Il sesso, le relazioni sentimentali, l’amicizia, la considerazione dell’altro da sé, il rapporto con professori e genitori sono oggi filtrati da un prisma che rimanda sempre la stessa immagine, la propria dimensione pubblica. Prima o poi bisognerà fare i conti, piaccia o no a Elon Musk, con il tema della relazione tra adolescenza e social, così come si dovrà fare delle scuole dei laboratori permanenti di socialità, dei luoghi di formazione e di educazione al sapere e alla vita. Luoghi di incontro di corpi sottratti alla solitudine di stanze piene solo di un cellulare. Bisogna integrare i ragazzi che provengono da condizioni sociali disagiate, che convivono con alfabeti di violenza fin da piccoli, che si sentono ai margini perché diversi per il colore della pelle, la religione, gli orientamenti sessuali. Solo così si garantirà la sicurezza di tutti. Con più determinazione nell’assicurare alla giustizia o allontanare chi delinque, come quell’uomo che ha ucciso il capotreno a Bologna. Ma con i ragazzi, se non vogliamo allevare una generazione solitaria e violenta, bisogna non buttare la chiave, ma farli sentire parte di una comunità. Fatta di persone, non di like.",
    "author": "Walter Veltroni\nCorriere",
    "source": "Corriere della Sera",
    "published_date": "2026-01-18"
  },
  "https://ristretti.org/coltelli-e-violenza-gli-strumenti-per-educare-alle-relazioni-a-scuola": {
    "title": "Coltelli e violenza, gli strumenti per educare alle relazioni a scuola",
    "link": "https://ristretti.org/coltelli-e-violenza-gli-strumenti-per-educare-alle-relazioni-a-scuola",
    "content": "di Michele Arena\nIl Domani, 18 gennaio 2026\nLa violenza che attraversa le scuole e non solo ha quasi sempre corpi maschili. E ha quasi sempre a che fare con l’incapacità di tollerare che l’altro non sia disponibile. Chi lavora con adolescenti maschi che stanno facendo il loro percorso di abbandono della propria vulnerabilità in cambio dei privilegi del patriarcato sa bene che è una fragilità che cerca di trasformarsi in dominio. La mancanza di educazione sessuo-affettiva a scuola è una responsabilità politica. Chi insegna o lavora a scuola come educatore, soprattutto nei professionali, probabilmente venerdì ha visto diventare realtà uno dei suoi peggiori incubi: un ragazzo di 18 anni è morto dopo essere stato accoltellato all’interno dell’istituto professionale Chiodo-Einaudi di La Spezia. Chi lo ha ucciso è un compagno di scuola poco più grande di lui.\nDi queste storie, di ragazzi che intorno al momento di diventare formalmente adulti finiscono per fare qualcosa che peserà per sempre sulle loro vite, sono piene le relazioni che scriviamo per i servizi sociali, i racconti che facciamo quando cerchiamo di decomprimere il senso di inutilità del nostro lavoro a partner o amici, le nostre paure quando non riusciamo a modificare traiettorie di vita che sembrano già scritte, o quando torniamo a casa dopo aver diviso due ragazzi che sono arrivati a picchiarsi per qualcosa di apparentemente stupido come un like sulla foto di una ragazza.\nCosì come sembra già scritta la reazione del giorno dopo: un sindaco che sa con sicurezza quali solo le etnie che usano i coltelli, a cui verrebbe da chiedere se può dirci anche quali sono le etnie invece che usano fare liste di compagne di scuola da stuprare; politici che invocano leggi repressive e divieti dimenticandosi che qualcuno di loro è in qualche modo responsabile del clima e del benessere che c’è nei corridoi e nelle aule delle nostre scuole; titoli di giornali che ci ricordano che c’è chi è “italiano italiano” e italiano di altre origini.\nQueste storie però non riguardano certe etnie, ma un genere ben preciso. Non dovrebbe essere una novità dirlo o quella che qualcuno chiamerebbe una provocazione ideologica: è semplicemente un dato quotidiano che conosciamo bene. La violenza che attraversa, non solo le scuole, soprattutto quando diventa fisica o esplode in modo incontrollabile, ha quasi sempre corpi maschili. E ha quasi sempre a che fare con il controllo e con il possesso. Con l’incapacità di tollerare che l’altro - ma quasi sempre un’altra - non sia disponibile.\nChi lavora con adolescenti maschi che stanno facendo il loro percorso di abbandono della propria vulnerabilità in cambio dei privilegi del patriarcato, un percorso fatto anche di umiliazioni subite e fatte subire, sa bene che è una fragilità che cerca di trasformarsi in dominio. Per chi non ci lavora potrebbe sembrare anche una coincidenza che tutto questo accada a poca distanza da una prima approvazione del disegno di legge (ddl) Valditara, decreto che non si preoccupa di quali corsi debbano essere tenuti in materia di educazione affettiva e nemmeno la rende obbligatoria, ma lascia piena libertà agli istituti di decidere se farla o no. Ma lo è solo per una questione di tempi. Perché la mancanza di educazione sessuo-affettiva a scuola non è una dimenticanza, è una responsabilità politica.\nCi sono è vero progetti sporadici, affidati alla buona volontà di singoli docenti o a interventi esterni occasionali. Ma mancano spazi in cui affrontare le proprie biografie, i conflitti che si vivono, dove dare nome alle cose che si hanno nella testa, ai rifiuti, alla fine delle relazioni. Qualcuno dirà che non c’è spazio per queste cose nella scuola, che la vita privata deve stare fuori dalle aule e non intralciare la didattica, ma l’omicidio di La Spezia ci ricorda che la vita, e purtroppo anche la morte, non vengono lasciate in cortile alle 8 per essere riprese alle 14. Entrano in classe, ogni giorno, con tutta la loro forza e il loro bisogno di spazio. E se si possono vietare i coltelli, come scrive Matteo Salvini, diventa difficile vietare le emozioni, le pulsioni, la rabbia, i sentimenti.\nE questi spazi sono ancora più necessari negli istituti professionali dove questa mancanza pesa di più. Non perché i ragazzi siano “più violenti”, sarebbe facile ridursi a questa lettura. Chi ci lavora sa bene che nei professionali si concentrano fragilità sociali, scolastiche ed emotive che nelle altre scuole in qualche modo vengono respinte. Ai professionali e alle persone che ci lavorano viene affidata la gestione quotidiana di ciò che il sistema educativo espelle o non riesce a sostenere, perché non ha risorse e strumenti per farlo: povertà, periferie, insuccessi e fallimenti certificati, famiglie sovraccariche di problemi. È in questi contesti che l’educazione può diventare lavoro di cura e mediazione, trovare una intenzionalità politica. Se l’omicidio di La Spezia oltre ad essere una tragedia di un dolore assurdo che riguarda due adolescenti e le loro famiglie, è contemporaneamente anche un incubo per chi lavora nella scuola, è perché parla del bisogno che vediamo ogni giorno, ma a cui non riusciamo a rispondere.\nE non per l’assenza dell’impegno individuale di docenti o educatori, quello che manca è un progetto collettivo che prenda sul serio l’educazione affettiva come parte centrale della formazione. Possiamo anche continuare a invocare repressione, divieti o a scrivere titoli di giornale in cui si suggeriscono correlazioni tra cognomi e azioni. Ma, a costo di sembrare retorici, servirebbe invece accettare che educare alle relazioni è una responsabilità di tutti, dare questi strumenti alla scuola per farlo è una responsabilità politica non più rimandabile.",
    "author": "Michele Arena\nIl Domani",
    "source": "Il Domani",
    "published_date": "2026-01-18"
  },
  "https://ristretti.org/i-ragazzi-timidi-e-tracotanti-e-quegli-insegnanti-lasciati-soli": {
    "title": "I ragazzi timidi e tracotanti e quegli insegnanti lasciati soli",
    "link": "https://ristretti.org/i-ragazzi-timidi-e-tracotanti-e-quegli-insegnanti-lasciati-soli",
    "content": "di Eraldo Affinati\nLa Stampa, 18 gennaio 2026\nOgni quindicenne rifà la storia dell’umanità, provando sia il bene che il male. Conosco tanti ragazzi come Youssef, ucciso da Atif all’interno dell’istituto Einaudi-Chiodo di La Spezia, ecco perché ogni volta che la violenza giovanile divampa non riesco a staccarmi dagli occhi i loro volti al tempo stesso smarriti e canaglieschi, deboli e forti, timidi e tracotanti. Essi non meriterebbero le speculazioni strumentali di molta classe politica che, di fronte a questa ennesima tragedia, ultima di una lunga serie destinata purtroppo a continuare, non esita a parlare di inasprimento delle norme di sicurezza, militarizzazione delle zone a rischio, sterzata nei permessi di soggiorno.\nEpisodi simili accadono in qualsiasi ambiente, non c’è differenza sostanziale tra famiglie benestanti e povere, centro e periferia, men che mai fra le cosiddette etnie, citate invariabilmente a sproposito: la mera interpretazione sociologica, oltre ad essere errata, si rivela sempre pretestuosa.\nSappiamo invece che la fiamma dell’adolescenza è intrinsecamente pericolosa, in quanto legata al processo evolutivo della personalità in formazione: ogni quindicenne rifà, nel suo piccolo, la storia dell’umanità, chiamato a provare su se stesso il bene e il male, nel tentativo di governare la potenza del desiderio incombente, per comprendere il valore della libertà che non si ottiene superando i limiti, bensì accettandoli. Se, durante questa delicata fase di esperienze in maschera, non si hanno di fronte adulti stabili ed equilibrati, pronti a recitare il ruolo del nemico, stabilendo il necessario circuito dialettico, il giovane più vulnerabile (non dovremmo mai dimenticare di ricordarlo: ci stiamo riferendo a una piccola minoranza, quella che tuttavia fa più danni e scalpore), resta da solo a fronteggiare il tumulto emotivo che lo scuote spingendolo verso il delirio, sia autodistruttivo, sia rivolto contro l’esterno.\nDove sono oggi queste figure di maestri capaci di intercettare l’energia tagliente (interiore ed esteriore) dei giovani più inquieti e ribelli? Io in giro non ne vedo tanti. La rivoluzione digitale sembra aver azzerato l’influenza dei pochi rimasti, enfatizzando semmai le scene che vedono al centro i piccoli malfattori protagonisti delle serie televisive più famose, nei confronti dei quali è da tempo in corso una celebrazione subliminale tesa a ritrarli come affascinanti angeli del male: rispetto ai nuovi eroi criminali non c’è Carlo Acutis che tenga, la grande maggioranza dei ragazzi si sentirà sempre attratta più dai primi che dal secondo.\nL’insegnante così resta da solo di fronte al groviglio spinoso incarnato dall’adolescente in crisi, specie quello di prima generazione, come i due ragazzi spezzini, venuti da bambini in Italia assieme ai loro genitori, quindi cresciuti nel contrasto lancinante fra l’educazione del mondo arcaico che avevano dietro, fatta di consuetudini millenarie basate ad esempio sulla rigidità dei ruoli maschili e femminili e gli incredibili stimoli della nuova civiltà tecnologica tesa a far deflagrare il desiderio di noi tutti.\nSpesso mi sono chiesto come facciano i minorenni non accompagnati ai quali insegno l’italiano a conciliare la loro tradizione islamica, dove soltanto vedere una caviglia nuda di donna può essere conturbante, con la società in cui vivono: paradossalmente credo siano più avvantaggiati loro, privi dei genitori, rispetto ai coetanei che invece crescono in famiglia, dal momento che padri e madri tendono a rallentare l’inserimento sociale dei figli.\nE poi c’è la grande questione relativa al fondamento delle parole presenti in Rete: tutti i linguaggi non legittimati dall’esperienza possono diventare velenosi perché creano la percezione che noi possiamo dire e scrivere ciò che vogliamo, anche offendendo le persone, tanto non ci succederà mai niente dal momento che non dovremo pagare il risarcimento per i danni causati. Dal punto di vista educativo questo è deleterio, in quanto lascia passare l’idea che anche le nostre azioni siano gratuite, prive di responsabilità. Per farlo capire a un ragazzo, non solo quelli che commettono i reati, non basta aprire uno sportello di ascolto psicologico.",
    "author": "Eraldo Affinati\nLa Stampa",
    "source": "La Stampa",
    "published_date": "2026-01-18"
  },
  "https://ristretti.org/poca-sicurezza-troppi-coltelli-piantedosi-costretto-in-difesa": {
    "title": "Poca sicurezza, troppi coltelli. Piantedosi costretto in difesa",
    "link": "https://ristretti.org/poca-sicurezza-troppi-coltelli-piantedosi-costretto-in-difesa",
    "content": "di Giulia Merlo\nIl Domani, 18 gennaio 2026\nRenzi chiama a raccolta il centrosinistra: “Basta timidezze, la destra deve spiegare”. Pd e Conte attaccano la soluzione dei nuovi reati. E anche Parolin: “Serve l’educazione”. La sicurezza è sempre più terreno di scontro tra maggioranza e opposizione, rilanciata dalla bozza del nuovo decreto Sicurezza che il ministro Matteo Piantedosi porterà “in consiglio dei ministri entro fine mese per essere approvato”, ma amplificata da due drammatici casi di cronaca che non possono essere ridotti a statistica. Il 16 gennaio, infatti, un ragazzo di 18 anni è morto in seguito a una coltellata infertagli da un compagno in una scuola superiore di La Spezia; ieri invece uno studente è stato ferito da un altro con un coltello, per fortuna in modo lieve, davanti al liceo di Sora, in provincia di Frosinone.\n“Ci dobbiamo interrogare come sia possibile”, ha detto il ministro dell’Interno al Tg5 commentando la cronaca, “ci deve essere qualcosa che vada oltre i sistemi di sicurezza, i sistemi di prevenzione tradizionali, qualche cosa che riguardi anche la cultura, l’educazione di questi ragazzi. E anche un po’ la sollecitazione del senso di responsabilità. Con il provvedimento che abbiamo messo in campo qualche cosa di questo c’è”, ha rivendicato. Per il centrodestra, tuttavia, i fatti di questi giorni sono stati l’occasione per ribadire la necessità di nuove norme “a tolleranza zero” - come le ha definite il viceministro Matteo Salvini - e anzi la Lega vorrebbe spingere anche per un anticipo dell’entrata in vigore del nuovo pacchetto con un decreto legge.\nIl leader di Italia viva, Matteo Renzi, ha invece guidato il contrattacco delle opposizioni lanciando però una provocazione rivolta a Pd, Avs e Movimento 5 Stelle: “Centrosinistra, sulla sicurezza non è il momento di essere timidi, adesso la destra ci spieghi perché dopo quattro anni ci sono i coltelli a scuola”, ha detto dal palco dell’assemblea nazionale del partito a Milano, dove ha lanciato la Margherita 4.0 con i delusi del Pd, “sfidiamo il governo di Giorgia Meloni che sulla sicurezza è un governo di sciacalli, che ha preso tutti i casi di cronaca per aumentare i reati e tiene 500 poliziotti in Albania quando sa che non servono a niente”.\nSu questo, tuttavia, una convergenza del centrosinistra è stata trovata: con il capogruppo in Senato del Pd Francesco Boccia che ha detto “il governo Meloni non è il governo della sicurezza. Non è facendo decreti o mostrando la faccia feroce o repressiva che si affronta un problema difficilissimo. Servono politiche di prevenzione e deterrenza” e anche il leader Cinque stelle Giuseppe Conte ha parlato di “un governo legge e ordine, hanno fatto un decreto Sicurezza per prenderci tutti in giro. Ora faranno un decretino sulle armi da taglio, ma sono stati bravissimi ad alimentare le paure e non hanno nessuna risposta”. Del resto, il nuovo pacchetto Sicurezza effettivamente interviene soprattutto su questo: nuovi reati, nuovi aumenti di pene e nuove aggravanti, pur accanto ad una serie di norme amministrative.\nIl ddl infatti introduce il “divieto assoluto” di porto di coltelli di lunghezza superiore ai 5 centimetri, che da che era una semplice contravvenzione diventa reato, punito con la reclusione da uno a tre anni e che può essere seguito da sanzioni amministrative accessorie come la sospensione della patente, del passaporto o del permesso di soggiorno. Non solo: la pena può aumentare da un terzo alla metà se il reato è commesso nei pressi di scuole, giardini pubblici o stazioni. Nel caso in cui a commettere il reato siano i minorenni - ai quali è stato introdotto il divieto di vendere armi improprie e in particolare “strumenti da punta e taglio” - è stata prevista una sanzione amministrativa pecuniaria da 200 a 1.000 euro a carico del “soggetto tenuto alla sorveglianza del minore”, ovvero i genitori.\nProprio nei confronti dei minorenni viene introdotta la norma più severa: se vengono fermati e trovati con un coltello le forze dell’ordine potranno decidere per “l’arresto facoltativo in flagranza”, inoltre c’è l’ampliamento dei reati per i quali si può applicare l’ammonimento del questore nei confronti di ragazzi di età compresa tra 12 e 14 anni: vengono inserite anche le ipotesi di lesione personale, rissa, violenza privata e minaccia qualora commessi con l’uso di armi. Infine, viene previsto un registro elettronico in cui i venditori hanno l’obbligo di “inserire giornalmente le singole operazioni di vendita” e, in caso di inottemperanza, prevede la sanzione amministrativa pecuniaria da euro 2.000 a 10.000.\nChe non bastino i nuovi reati, però, è stato ripetuto anche dal segretario di Stato vaticano Pietro Parolin, che ha risposto a chi gli chiedeva cosa serve per intervenire sull’emergenza: “Più valori, più educazione”, poi ha aggiunto che “ci vogliono evidentemente anche delle misure di sicurezza, ma non sono sufficienti”. Più educazione meno repressione, dunque, è il monito che arriva anche dalla Santa Sede. L’interrogativo, però, è anche chi farà rispettare queste nuove regole: Piantedosi durante un question time ha annunciato “30mila ingressi programmati entro il 2027” e sostenuto che nell’ultimo triennio sono entrati in servizio il 50 per cento in più di nuovi agenti rispetto al passato. Il punto, però, è il saldo reale tra ingressi e uscite, e in molti territori i pensionamenti superano le nuove immissioni.",
    "author": "Giulia Merlo\nIl Domani",
    "source": "Il Domani",
    "published_date": "2026-01-18"
  },
  "https://ristretti.org/sbagliato-spiegare-tutto-con-i-disturbi-mentali-la-cultura-della-violenza-non-va-tollerata": {
    "title": "“Sbagliato spiegare tutto con i disturbi mentali. La cultura della violenza non va tollerata”",
    "link": "https://ristretti.org/sbagliato-spiegare-tutto-con-i-disturbi-mentali-la-cultura-della-violenza-non-va-tollerata",
    "content": "di Laura Cuppini\nCorriere della Sera, 18 gennaio 2026\n“Non basta fare appello a un generico disagio dei giovani per spiegare vicende come quelle di La Spezia”. Stefano Vicari, direttore della Neuropsichiatria infantile all’Ospedale pediatrico Bambino Gesù di Roma e professore di Neuropsichiatria infantile all’Università Cattolica del Sacro Cuore, lo dice senza mezzi termini: “È sbagliato medicalizzare tutto, quasi a voler giustificare qualcosa che invece non deve essere tollerato”.\nPerché un 18enne può arrivare a distruggere la vita di un coetaneo e, così facendo, anche la propria?\n“Sono tanti i fattori in gioco. In primo luogo c’è il temperamento: una persona può essere, di natura, molto impulsiva e non sopportare le frustrazioni. Ma il carattere di un bambino si forma anche con l’esperienza. Lo stile educativo che i genitori scelgono di adottare fa la differenza. Pensiamo a una malattia, per esempio un tumore: si può nascere con una predisposizione familiare, ma lo stile di vita incide enormemente sulla possibilità di ammalarsi”.\nCosa può scattare nel cervello di un ragazzo?\n“Gli adolescenti, rispetto agli adulti, hanno meno fattori inibitori. Le regioni frontali del cervello, che ci fanno contare fino a dieci prima di agire, maturano a 25-30 anni. Ma questo non significa che un ragazzino debba necessariamente mettersi in pericolo o compiere azioni estreme. Come dicevo, le azioni dipendono anche dal temperamento e dall’educazione ricevuta in famiglia”.\nCome si sviluppa un comportamento violento?\n“Può esserci alla base un disagio sociale ed economico, ma non è detto. E, soprattutto, un conto è il disturbo mentale e un altro la delinquenza. Non sempre le due cose sono connesse. Esiste invece un legame molto chiaro tra l’uso di sostanze psicoattive, sempre più diffuse tra i giovanissimi (in particolare alcol e droghe, ma anche psicofarmaci), e i comportamenti disregolati”.\nIl livello di aggressività sta peggiorando, in generale?\n“C’è una “cultura” della violenza che regola i rapporti, come stile di risoluzione dei conflitti. Sopraffazione, desiderio di possesso, non rispetto dell’altro: sono dinamiche ben visibili nella società, anche tra gli adulti, e soprattutto veicolate da contenuti che girano in Rete. I rapporti di coppia tra giovanissimi sono spesso improntati a una sorta di dominazione: è considerato normale controllare il cellulare del partner o dire alla ragazza come si deve vestire in determinate situazioni, chi può frequentare”.\nCosa possono fare gli adulti?\n“Hanno un ruolo importantissimo nel costruire comportamenti corretti. Capita invece che la fatica educativa venga delegata ai dispositivi digitali. Se diamo lo smartphone a un bambino frustrato, arrabbiato, triste, solo per non dovercene occupare, questo lo porterà ad essere incapace di leggere e riconoscere le emozioni, proprie e altrui. Secondo alcuni studi, gli stalker non sono in grado di decifrare la paura o il disagio provati dalle loro vittime”.\nE la scuola?\n“È il luogo dove i ragazzi imparano le relazioni tra pari. La scuola deve educare, non solo portare a termine dei programmi. Mi sembra che nelle aule, oggi, manchi un po’ la cultura del confronto di idee in cui le diverse opinioni hanno pari valore. Si dà molta importanza alle prestazioni. Pensiamo per esempio all’educazione affettiva e sessuale, di cui si è discusso parecchio. Moltissimi adolescenti maschi sopra i 14 anni frequentano regolarmente siti porno. C’è un abuso di Viagra e simili nei giovani. Tutto si riduce a prestazione, esibizione. Dobbiamo chiederci: stiamo educando i nostri figli all’affettività responsabile?”.\nCome parlare ai bambini dell’episodio di La Spezia?\n“Raccontiamo la verità, sottolineando che il mondo è un luogo bello in cui abitare, in cui però esistono anche dei mostri da cui bisogna imparare a difendersi. Insegniamo che nelle situazioni di pericolo si deve scappare, chiedere aiuto, mettere in sicurezza sé stessi e se possibile anche altri, senza dover dimostrare niente a nessuno”.",
    "author": "Laura Cuppini\nCorriere",
    "source": "Corriere della Sera",
    "published_date": "2026-01-18"
  },
  "https://ristretti.org/valditara-e-i-metal-detector-consentire-ai-presidi-luso-nelle-scuole-a-rischio": {
    "title": "Valditara e i metal detector: “Consentire ai presidi l’uso nelle scuole a rischio”",
    "link": "https://ristretti.org/valditara-e-i-metal-detector-consentire-ai-presidi-luso-nelle-scuole-a-rischio",
    "content": "Corriere della Sera, 18 gennaio 2026\nIl ministro: bisogna impedire radicalmente che i giovani usino le armi. “Quello che noi possiamo e dobbiamo fare, a mio avviso, in quelle scuole, diciamo, di maggior rischio, dove vi sono delle problematiche, è consentire al preside di installare, magari d’intesa con il prefetto, dei metal detector”: a dirlo è il ministro dell’Istruzione e del Merito Giuseppe Valditara in una intervista a 4 di Sera Weekend, parlando dell’accoltellamento a La Spezia di Abanoub Youssef da parte di un compagno di scuola, Atif Zouhair.\n“Noi vogliamo introdurre delle norme che colpiscono chi usa la violenza, che difendono i cittadini dalle aggressioni dei violenti e che ristabiliscono dei principi basilari in una società. Inviterei la sinistra ad abbandonare questi 50 anni di vecchi pregiudizi per cui è tutto repressione. Quindi il divieto è repressione, la sanzione è repressione. Abbiamo sentito dire per tanti anni “vietato vietare”. Il no era demonizzato, i doveri venivano marginalizzati. Una società che ci ha abituato a coltivare soltanto diritti”, ha commentato il ministro parlando del decreto Sicurezza.\nCome si può arginare il fenomeno della violenza nelle scuole? “Innanzitutto, impedire radicalmente che i giovani usino le armi - sostiene Valditara. Poi, insistere molto sulla responsabilità, sulla maturità, su una scuola che ti aiuti ad affrontare i problemi, una scuola che ripristini il senso dell’autorità, il rispetto verso l’autorità, un altro dei valori che sono stati devastati negli ultimi 50 anni. Se noi non facciamo una vera e propria rivoluzione culturale rischiamo che il coltello non si porti più a scuola, ma comunque si porti altrove”.",
    "author": null,
    "source": "Ristretti Orizzonti",
    "published_date": "2026-01-18"
  },
  "https://ristretti.org/il-villaggio-modello-dei-rom-che-milano-vuole-cancellare": {
    "title": "Il Villaggio modello dei Rom che Milano vuole cancellare",
    "link": "https://ristretti.org/il-villaggio-modello-dei-rom-che-milano-vuole-cancellare",
    "content": "di Vincenzo Romania e Tommaso Bertazzo\nIl Manifesto, 18 gennaio 2026\nLa storia di riscatto che l’amministrazione non ascolta: una proposta di cooperativa a proprietà indivisa per poter restare e riqualificare l’area. Baracche, degrado, criminalità. Nulla di questo sopravvive al primo sguardo al Villaggio delle Rose, alle porte sud di Milano. Qui, da oltre venticinque anni, cinquanta famiglie rom harvati vivono in case autocostruite, stabili e curate. Non si tratta di irregolari né di migranti economici, ma di cittadini italiani, discendenti di popolazioni deportate negli anni Trenta in seguito alla forzata italianizzazione dell’Istria.\nAll’ingresso del Villaggio, visibili da via della Chiesa Rossa, alcuni striscioni raccontano la loro battaglia: “Il Villaggio delle Rose non è abusivo”, “La casa datela a chi ne ha più bisogno”, “I nostri bambini hanno bisogno di stabilità”. Gli abitanti non chiedono nuove abitazioni, ma il diritto di restare in quelle che già chiamano “casa”. Lo fanno con una proposta inedita: costituirsi in cooperativa a proprietà indivisa per riqualificare l’area e trasformarla in un’area residenziale comunitaria. Qualcosa di unico e in totale controtendenza rispetto a un contesto nazionale, tristemente noto come il Paese dei Campi. Eppure, dall’agosto scorso sugli abitanti del Villaggio incombe un’ordinanza di sgombero firmata da Giuseppe Sala, frutto di rigidità burocratiche, opportunismo politico e di una sensibilità condivisa che evidentemente manca.\nQuesta storia comincia alla fine degli anni Novanta, quando la giunta Albertini realizza il campo nomadi “Villaggio Lambro Meridionale”, trasferendovi circa 200 rom sgomberati da un’area poi destinata a un ipermercato. La municipalità concede un insediamento definito “permanente”: le famiglie possono costruire abitazioni a proprie spese, purché senza fondamenta. Ognuna riceve una piazzola, nient’altro. Nel tempo gli abitanti trasformano e fanno proprio quello spazio, ciascuno secondo le proprie possibilità. “Questa casa era un semilavorato abbandonato in una ditta. Su queste quattro mura ci ho investito tutti i miei risparmi, oggi è una bomboniera”, conferma uno di loro.\nNei primi anni duemila nasce la cooperativa Nevi Bait (Fortuna Nuova), che gestisce servizi di mediazione culturale, progetti di inclusione scolastica e lavorativa. Tutto cambia a partire dalla giunta Moratti: i finanziamenti vengono tagliati, i servizi ridotti, lo scuolabus eliminato. La scuola più vicina dista oltre due chilometri e mezzo e i trasporti pubblici sono insufficienti. L’abbandono istituzionale genera dispersione scolastica, precarietà, marginalità. È la produzione istituzionale dell’esclusione, che culmina nel 2008 con lo stato di emergenza sui “campi nomadi”. Intanto emergono gravi carenze infrastrutturali: impianti elettrici e fognari inadeguati, assenza di riscaldamento. Le famiglie chiedono interventi, senza risposta. Le stufette elettriche sovraccaricano la rete, iniziano gli allacci abusivi. “Se hai bambini o anziani, ti arrangi”, dice un residente. Di nuovo, la devianza non nasce spontaneamente: è il prodotto di una gestione che precarizza e stigmatizza.\nNel dicembre 2024 arriva la svolta. Con la delibera 1571/2024, il Comune avvia il “superamento” dell’area, giudicata insicura, degradata e abusiva. A metà mese giunge la comunicazione di sgombero. “In quel momento abbiamo capito che avremmo perso tutto”, racconta uno di loro. L’angoscia è quotidiana.\nIl Comune apre un tavolo tecnico. Con il supporto delle associazioni Khetane e Upre Roma, il 28 gennaio 2025 gli abitanti presentano una proposta di cooperativa a proprietà indivisa per restare e riqualificare l’area. Gli assessorati alla casa, welfare e sicurezza si dicono interessati, ma sollevano dubbi: compatibilità urbana, sicurezza, irregolarità edilizie. E soprattutto, come emerge dai verbali, il peso delle “implicazioni politiche” in vista delle elezioni del 2027.\nIl 28 maggio arriva un progetto dettagliato, supportato da due grandi architetti di fama nazionale: La Varra e Rabaiotti. Il Villaggio viene ripensato come spazio di coabitazione solidale, alternativo alla segregazione e all’individualismo urbano. Il piano prevede abitazioni sostenibili, costi contenuti, fasi di bonifica e riqualificazione, secondo il modello di “costruzione aperta” di Alejandro Aravena. Al Villaggio delle Rose, inoltre, sorge il primo monumento italiano dedicato al porrajmos, lo sterminio di rom e sinti.\nAncora una volta, il progetto viene giudicato di qualità, ma respinto: troppi vincoli, troppi rischi. I carotaggi, disposti dal Comune, certificano l’inquinamento del terreno. È la pietra tombale al riscatto. Arriva l’ordinanza di sgombero. Alle famiglie più fragili vengono offerte sistemazioni temporanee o l’accesso alle graduatorie Sap. Per gli altri, l’alternativa è l’accoglienza emergenziale nei centri migranti. “Io sono un cittadino italiano - dice un anziano residente -. Questa casa l’ho costruita io. Capisci in che situazione ci hanno messo?”. Le famiglie presentano istanza di sospensione. L’attenzione politica cala, complice l’inchiesta urbanistica che investe Palazzo Marino. Molti restano ancora nell’area, in attesa di una decisione.\nL’inquinamento è reale. Ma ciò che colpisce è che per 25 anni nessuno se ne sia accorto. “La terra di riporto l’ha portata il Comune - ricorda un residente - Dentro c’era di tutto”. Oggi, quando una comunità chiede di assumersi la responsabilità di superare il campo dal basso, quella stessa area diventa improvvisamente inabitabile. Le istituzioni invocano il superamento dei campi, ma quando questo prende forma concreta, autonoma, comunitaria, diventa inaccettabile. Il Villaggio delle Rose smaschera il flat-bias delle politiche abitative: l’idea che l’unico modo legittimo di abitare sia l’appartamento standard, individuale, atomizzato. Non è un caso che questa storia si consumi a Milano, capitale della speculazione immobiliare. Né che siano proprio i rom, il gruppo più stigmatizzato d’Europa, a indicare una via alternativa. “Siamo l’ultimo popolo ribelle”, dice Toni. Gli ultimi fra gli ultimi, che rischiano di perdere tutto: la casa, la dignità, la libertà.",
    "author": "Vincenzo Romania",
    "source": "Il Manifesto",
    "published_date": "2026-01-18"
  },
  "https://ristretti.org/paura-e-speranza-la-diaspora-iraniana-scende-in-piazza-a-roma": {
    "title": "Paura e speranza: la diaspora iraniana scende in piazza a Roma",
    "link": "https://ristretti.org/paura-e-speranza-la-diaspora-iraniana-scende-in-piazza-a-roma",
    "content": "di Emilio Minervini\nIl Dubbio, 18 gennaio 2026\nManifestazione del Partito radicale a sostegno del popolo iraniano, tra simboli monarchici, volti coperti per timore di ritorsioni e richieste di aiuto alla comunità internazionale. In testa al corteo Carlo Calenda: “Oggi onoriamo chi combatte per la libertà”. Il tricolore con il leone e il sole nascente sventola sotto lo sguardo del monumento a Giuseppe Mazzini in piazzale Ugo La Malfa. Dalla folla che pian piano comincia ad assieparsi nel piazzale per la manifestazione organizzata dal partito radicale a sostegno del popolo iraniano, svettano i cartelli con i volti e i nomi dei ragazzi trucidati dalla repressione del regime. Un ragazzo tiene un cartello che ricorda le 176 vittime del volo 752 della Ukrainan International Airlines, abbattuto poco dopo il decollo dall’aeroporto di Teheran dalla Guardie della rivoluzione l’8 gennaio 2020 come rappresaglia per l’uccisione, da parte degli Stati Uniti, del generale Qasem Soleimani, avvenuta solo poche ore prima.\nSlogan, Scià e divisioni dell’opposizione iraniana - Il corteo parte e dal carro che lo guida vengono scanditi slogan come “Irgc terrorist” e Javid Shah, “viva lo Scià”, ripetuti a piena voce dalle persone in marcia. Molte le effigi del figlio dell’ultimo Scià, Reza Pahlavi, che pur non rappresentando l’intera opposizione iraniana è molto popolare tra i membri della diaspora, che in lui vedono una figura sotto la quale il popolo possa iniziare il processo di liberazione e democratizzazione della Persia. Si sono registrati anche brevi momenti di tensione tra sostenitori dello Scià e del movimento Donna, vita, libertà. Specchio di un’opposizione divisa perfino nelle piazze che fuori dall’Iran esprimono vicinanza e solidarietà al popolo iraniano. Anche l’opposizione italiana, però, fatica a trovare una voce comune di condanna su quanto sta accadendo in Iran. Quella di oggi è infatti la seconda manifestazione a sostegno del popolo iraniano in due giorni. Venerdì le principali forze d’opposizione si sono riunite in Campidoglio con l’effetto di indebolire, almeno numericamente, entrambe le iniziative. Un elemento che non passa inosservato è il gran numero di manifestanti a volto coperto per il timore di ripercussioni sulle famiglie che si trovano in Iran. “Abbiamo paura - spiega una manifestante - è rischioso per la nostra famiglia in Iran farci vedere a volto scoperto”. Due ragazzi - uno porta uno scaldacollo tirato fino agli occhi, l’altro con solo un paio d’occhiali scuri a nascondere lo sguardo - con educazione evitano le domande: “Preferiamo non parlare, scusa”.\n“Internet è chiuso, non sappiamo come stanno” - Un gruppo di ragazze tra i 20 e i 30 anni tentenna, ma poi si lascia andare: “Vogliamo far sentire la voce delle migliaia di iraniani uccisi e massacrati nel giro di pochi giorni - dice una ragazza che porta un cappello a tesa larga e il cui volto è nascosto da una mascherina bianca - sono più di 8 giorni che non c’è internet. Non sappiamo come stanno i nostri parenti e amici”. “Da qualche giorno possiamo fare brevi chiamate di massimo 1 o 2 minuti - racconta un’altra - ma non possiamo parlare apertamente o chiedere come sia la situazione perché le linee sono controllate. Stanno continuando a massacrare, arrestare, torturare, non è ancora finita”. “Non possono raccontare nulla, c’è il pericolo che per una parola di troppo i nostri parenti si trovino i guardiani della rivoluzione sulla porta di casa”, le fa eco un’altra. “Chiediamo aiuto alla comunità internazionale perché gli iraniani possano avere di nuovo il diritto a poter vivere”. E sul possibile intervento militare degli Stati Uniti, “è forse la nostra ultima chance per liberarci, questi sono dittatori, non ci puoi ragionare”. Sulle quattro ragazze del gruppetto solo una è riuscita a mettersi in contatto con la famiglia, le altre non hanno notizie dall’8 gennaio.\nCalenda in testa al corteo: “Non restare inerti” - Alla testa del corteo c’è Carlo Calenda, segretario di Azione. “Oggi onoriamo chi combatte per la libertà in Iran - ha dichiarato - che non combatte solo per la sua, ma combatte per l’idea di libertà e quindi combatte per tutti coloro che vogliono vivere in uno Stato libero. Non possiamo rimanere inerti a vedere gli iraniani ammazzati dal regime senza che si muova nulla. Io credo che la solidarietà che viene da questa manifestazione, da quelle che sono state fatte nei giorni scorsi, da quelle che si faranno, è un fatto fondamentale. Il futuro dell’Iran - prosegue Calenda - lo deve scegliere il popolo iraniano, colto, millenario e perfettamente in grado di ridarsi un futuro democratico. Nessuno glielo deve imporre. Sarebbe un gravissimo errore da parte dell’Occidente”. Bisogna, piuttosto, “usare tutti i nostri mezzi di guerra elettronica per bloccare i sistemi attraverso cui il regime teocratico ammazza, controlla, detiene gli iraniani. E la presenza sul campo dei servizi segreti è un fatto utile e importante per diminuire l’operatività della repressione iraniana. Questa è una cosa che si può fare. Così come si possono incoraggiare i giovani a scendere in piazza per dire siamo qui, siamo qui per voi, siamo pronti ad aiutarvi”.",
    "author": "Emilio Minervini\nIl Dubbio",
    "source": "Il Dubbio",
    "published_date": "2026-01-18"
  },
  "https://ristretti.org/carceri-suicidi-e-alternative-lappello-di-villa-maraini-non-solo-pena-serve-speranza": {
    "title": "Carceri, suicidi e alternative. L’appello di Villa Maraini: “Non solo pena, serve speranza”",
    "link": "https://ristretti.org/carceri-suicidi-e-alternative-lappello-di-villa-maraini-non-solo-pena-serve-speranza",
    "content": "di Andrea Ossino\nLa Repubblica, 17 gennaio 2026\nIl fondatore, Massimo Barra: “Un terzo della popolazione carceraria è detenuta per reati legati alla droga. Se una persona è malata, non può stare in carcere”. La certezza della pena, ma anche della speranza. È il filo conduttore che ha attraversato il convegno “I luoghi della privazione della libertà personale: detenzione e suicidi”, organizzato nella sede di Villa Maraini - Croce Rossa Italiana, insieme all’Istituto Luca Coscioni. Una sala gremita, ieri sera, tra operatori sociali, rappresentanti delle istituzioni e forze dell’ordine, per discutere di carcere, sovraffollamento e salute mentale.\nAd aprire i lavori è stato il direttore di Proposta Radicale, Valter Vecellio, con la lettura del messaggio del presidente del Senato Ignazio La Russa. Un testo che mette al centro il nodo strutturale del sistema penitenziario: “Il sovraffollamento genera malessere e amplifica la percezione del carcere come luogo di emarginazione e degrado”, scrive La Russa, collegando l’aumento dei suicidi - tra detenuti e personale - all’urgenza di un cambio di paradigma fondato sulla tutela dei diritti umani.\nIl presidente di Villa Maraini Gabriele Mori ha ricordato come la Fondazione lavori dal 2001 su percorsi alternativi al carcere, in particolare per le persone detenute con problemi di dipendenza. Un’esperienza che, secondo Mori, dimostra come la detenzione non sia l’unica risposta possibile.\nIl momento più atteso è stato l’intervento del cardinale Matteo Maria Zuppi. “Villa Maraini è un ponte tra carcere e società”, ha detto, richiamando anche le parole di papa Francesco sul Giubileo appena concluso: speranza e carcere come due parole chiave da tenere insieme. “La certezza della pena è fondamentale - ha spiegato - ma lo è altrettanto la certezza della speranza, la possibilità concreta di recupero attraverso le alternative alla detenzione”.\nDuro anche l’intervento di Walter Veltroni: “Il sovraffollamento non consente condizioni minime di umanità. Oggi il carcere è vissuto come vendetta, non come recupero”. Per l’ex sindaco di Roma, costruire nuove carceri non basta: “Servono misure alternative, soprattutto per chi non ha commesso reati contro la persona. La politica dovrebbe superare le divisioni ideologiche e trovare soluzioni condivise”.\nParticolarmente toccante la testimonianza di una persona in cura in alternativa al carcere. Nel testo letto in sala, il racconto di una sofferenza che si consuma lentamente: “In carcere ci sono momenti in cui ti senti morire, anche se sei ancora vivo”. Parole che evocano suicidi, autolesionismo, silenzi e dolore: “La pena non dovrebbe essere vendicativa, né una pena di morte lenta”.\nA riportare il dibattito su un piano operativo è stato Massimo Barra, fondatore di Villa Maraini. “Un terzo della popolazione carceraria è detenuta per reati legati alla droga. Se una persona è malata, non può stare in carcere”. Barra ha lanciato un appello alle istituzioni: creare luoghi di ricovero temporaneo per chi è dipendente da sostanze come cocaina e crack, oggi dominanti rispetto all’eroina, per offrire una prima risposta sanitaria e una scelta consapevole di cura.\nA chiudere i lavori Maria Antonietta Farina Coscioni, che ha denunciato la mancanza di monitoraggio costante nei luoghi di privazione della libertà. “Nel carcere di Cremona si sono tolti la vita prima un educatore, poi un detenuto. Del detenuto sappiamo tutto, dell’educatore quasi nulla. Anche nel suicidio esistono approcci ideologici”.\nI numeri, del resto, parlano chiaro. Secondo i dati dell’associazione Antigone, il 2025 si è chiuso con 80 suicidi tra i detenuti, cui si aggiungono due internati nelle Rems e quattro operatori penitenziari. Il disagio psichico è una vera emergenza: quasi il 9% delle persone recluse ha diagnosi psichiatriche gravi, mentre l’uso massiccio di psicofarmaci supplisce spesso all’assenza di reali percorsi terapeutici.",
    "author": "Andrea Ossino\nLa Repubblica",
    "source": "La Repubblica",
    "published_date": "2026-01-17"
  },
  "https://ristretti.org/una-lettura-del-sistema-penitenziario-italiano-e-campano-al-termine-del-2025": {
    "title": "Una lettura del sistema penitenziario italiano e campano al termine del 2025",
    "link": "https://ristretti.org/una-lettura-del-sistema-penitenziario-italiano-e-campano-al-termine-del-2025",
    "content": "di Salvatore Saggiomo*\nrivistatela.it, 17 gennaio 2026\nIl 2025 si chiude con una fotografia del sistema carcerario italiano ancora profondamente critica. Sebbene negli ultimi anni siano stati posti all’attenzione pubblica i temi della rieducazione, della salute e della dignità delle persone private della libertà personale, la realtà che quotidianamente incontro nei penitenziari purtroppo conferma che siamo ancora ben lontani da condizioni accettabili. I dati più recenti mostrano che il fenomeno del sovraffollamento non è un problema episodico ma strutturale.\nAlla fine del 2025, secondo l’ultima analisi dell’Associazione Antigone, le persone detenute nelle carceri italiane sono oltre 63.800, a fronte di una capienza effettiva di circa 46.000 posti disponibili, con un tasso di sovraffollamento medio nazionale che supera il 138%. In 72 istituti la presenza supera il 150% rispetto alla capienza regolamentare e in numerose strutture si registrano punte ben oltre il 200%. Questi numeri non sono semplici statistiche: significano spazi vitali insufficienti, un numero di persone troppo alto per poter garantire sicurezza, assistenza e condizioni di vita dignitose. Secondo i rapporti di monitoraggio, nel 42,9% delle carceri visitate non è garantito il requisito minimo dei 3 metri quadrati di spazio calpestabile per detenuto.\nIn molte strutture mancano spazi adeguati per dormire, lavarsi, lavorare o svolgere attività educative e sociali. Questa condizione non solo viola indicatori minimi di rispetto umano, ma è in contrasto anche con gli standard europei sui diritti delle persone private della libertà (che includono lo spazio individuale minimo necessario per la salute fisica e mentale). Inadeguata copertura sanitaria continua: in molte strutture manca la presenza giornaliera di medici e infermieri, con ricadute negative nella gestione di malattie croniche o condizioni acute. Report indipendenti segnalano che non è garantita assistenza sanitaria quotidiana in molte carceri. Problemi legati alle condizioni ambientali: durante i mesi estivi, temperature estreme e insufficiente ventilazione aumentano i rischi di colpi di calore e malesseri acuti per persone detenute e personale.\nDati ricavati dal Centro di Ateneo per i Diritti Umani: “La Salute mentale e rischio suicidio: l’isolamento prolungato, la mancanza di attività significative e la costante tensione collegata al sovraffollamento sono fattori che incidono sulla salute psichica. I dati più aggiornati indicano un numero altissimo di suicidi nel 2025: almeno 79 secondo alcune fonti, con oltre 230 decessi complessivi in carcere nell’arco dell’anno”.\nQueste morti non sono numeri astratti: rappresentano persone, storie e fallimenti sistemici nel garantire supporto psicologico e percorsi di reintegrazione sociale dignitosi. Per comprendere questa situazione è necessario guardare oltre i singoli istituti.\nLe cause principali sono: Capacità infrastrutturale insufficiente: nonostante alcuni piani di ristrutturazione siano stati avviati, l’incremento dei posti disponibili non compensa la crescita della popolazione detenuta. Lentezza del processo penale: una quota significativa di persone è trattenuta in attesa di giudizio o in attesa di sentenza definitiva, contribuendo all’aumento dei numeri totali. Limitato uso delle misure alternative alla detenzione: benché crescano, non sono ancora pienamente utilizzate tutte le possibilità previste per legge, come affidamento in prova o pena domiciliare, specie per reati minori o per persone con pene residue brevi.\nCome Garante dei detenuti della provincia di Caserta, ribadisco che la pena deve essere espiata con rispetto della dignità umana e in condizioni che favoriscano la salute, la riabilitazione e il reinserimento sociale. Le carceri non possono diventare luoghi di mera detenzione affollata, ma devono porsi come realtà in cui la pena assume anche il significato costituzionale di rieducazione. Il sistema penitenziario italiano nel 2025 è ancora in una situazione di emergenza strutturale. Serve un cambio di passo nella politica penitenziaria nazionale e locale, con investimenti mirati su: capacità ricettiva e strutture adeguate; assistenza sanitaria integrata e continua; potenziamento di percorsi alternativi alla detenzione; programmi di sostegno psicologico e sociale. Solo con interventi sistemici - e non frammentari - potremo garantire alla persona detenuta diritti fondamentali, salute e prospettive di futuro reale Italia: alla fine del 2025 i dati riportano circa 63.868 detenuti in totale, con capacità regolamentare di circa 46.124 posti: questo produce un tasso medio di oltre 138% di sovraffollamento. (Dati del Centro di Ateneo per i Diritti Umani) Campania (che include Caserta): la regione registra 7.494 detenuti rispetto a 5.584 posti regolamentari, con un tasso di sovraffollamento molto elevato ~134%. Santa Maria Capua Vetere (Caserta): nelle mie visite ho rilevato celle progettate per 4 persone occupate da fino a 6 detenuti, segno di condizioni che superano il 150% di sovraffollamento in alcune sezioni Dati sul sovraffollamento carcerario nazionale aggiornati al 2025: ~62.728 detenuti in circa 46.717 posti, tasso di sovraffollamento nazionale 134-138%. Situazione della regione Campania: ~7.494 detenuti su ~5.584 posti con sovraffollamento ~134%. (Dati del ristretti.org)\n*Garante dei diritti dei detenuti di Caserta",
    "author": "Salvatore Saggiomo",
    "source": "rivistatela.it",
    "published_date": "2026-01-17"
  },
  "https://ristretti.org/non-importa-se-eri-innocente-il-carcere-e-un-marchio": {
    "title": "Non importa se eri innocente. Il carcere è un marchio",
    "link": "https://ristretti.org/non-importa-se-eri-innocente-il-carcere-e-un-marchio",
    "content": "di Marco Sorbara\nL’Unità, 17 gennaio 2026\nFaccio parte della grande famiglia di Nessuno tocchi Caino da un po’ di anni. L’incontro, in un momento particolare della mia vita, è stato per me qualcosa di speciale. Ho trovato persone che mi hanno teso la mano, mi hanno accompagnato, mi hanno sostenuto quando ne avevo più bisogno. Penso che il dolore più grande per una persona sia trovarsi, a un certo punto della vita, abbandonato da tutti. Io ho avuto la fortuna che la mia famiglia, i miei ex compagni di squadra e il mio parroco - con cui sono cresciuto - non mi hanno mai lasciato solo.\nTutto nasce il 23 gennaio 2019: allora ero consigliere regionale e quella mattina i carabinieri mi portarono in carcere con un’accusa terribile: concorso esterno in associazione mafiosa, la ‘ndrangheta. Io, figlio di un calabrese partito da San Giorgio Morgeto, un uomo che ha avuto il coraggio di arrivare in Valle d’Aosta e crescere la sua famiglia con valori e principi forti. Proprio per questo quell’accusa pesava doppiamente sulle mie spalle. Ho passato 45 giorni in isolamento, di cui 33 senza vedere la mia famiglia. Una cella di pochi metri, senza televisore, senza radio, senza acqua calda. Ricordo bene quel letto in ferro cementato per terra. Dopo 33 giorni ho rivisto per la prima volta mia madre e mio fratello.\nDopo 45 giorni pensavo di uscire, invece mi hanno messo con i detenuti comuni. Il carcere di Biella è un regime dove le celle restano aperte dalle 8 del mattino alle 20, poi si chiudono fino alle 8 del giorno dopo. Il mio primo compagno di cella era Giuseppe, un ragazzo che da sette anni faceva uso di droga e non aveva più nulla. Potete immaginare le notti. All’inizio non furono certo tranquille. In carcere avevo addosso tanti pregiudizi: ero un politico, secondo loro un “bell’uomo”, uno che “se la tirava”. Ma io non parlavo per la paura. Non mangiavo. Mi prendevano per ricco perché avevo un fratello avvocato che veniva a trovarmi due o tre volte a settimana - e loro non sapevano fosse mio fratello. Tutto questo mi rese la vita impossibile.\nIn primo grado vengo condannato a dieci anni. Poi finalmente la Corte d’Appello di Torino mi assolve completamente, e la Cassazione dichiara inammissibili i ricorsi della Procura. Tutto finisce dopo 909 giorni quando la Corte dice: “Il fatto non sussiste. Sei innocente. Puoi uscire e rifarti una vita.” Nonostante venissi dallo sport, dove impari a cadere e rialzarti, in carcere la lotta è diversa. In carcere impari a essere bullo e bullizzato, a seconda dei momenti. All’inizio è durissima, poi a volte nascono persino legami: il ragazzo che all’inizio mi aveva riempito di botte è lo stesso che, il giorno in cui sono uscito, mi ha preso per un braccio e mi ha detto: “Marco, ricordati: quando esci, non usare i coltelli. Sangue chiama sangue, odio chiama odio.” All’inizio non capii, poi, fuori, quelle parole mi tornarono addosso come un pugno.\nSono uscito con 24 chili in meno: da 82 a 58. Ero pieno di rabbia, di rancore. Avevo una bestia dentro. Perché entrare in carcere da innocente brucia più di tutto. Ma poi capisci che, agli occhi della società, non importa se eri innocente: hai fatto il carcere, e tanto basta. Ti rimane addosso un marchio, un pregiudizio. Ancora oggi, se mi fermano a un posto di blocco, sento quella stretta allo stomaco. Ci sono odori e sapori che non riesco più a sopportare: il cibo del carcere, il “puzzolente” di certe celle... ti resta dentro.\nFinalmente, dopo anni, mi hanno fissato l’incontro con lo psicologo per l’ingiusta detenzione, ma sapete cosa succederà? Lo psicologo mi ha detto: “Marco, c’è un rischio che il tuo risarcimento venga ridotto, perché sembra che tu ti sia rifatto una vita.” L’ho guardato e sono uscito dalla stanza. Perché sì, è vero, oggi ho giacca e cravatta, sono stato rieletto consigliere regionale, ma ho perso tutto. Le banche ci hanno chiuso i conti, abbiamo dovuto vendere la vigna e le case di famiglia. Ho dovuto cambiare città. Perché, anche da assolto, resti “quello lì”, il politico corrotto. Nonostante tutto, credo nella giustizia. Perché il terzo grado ha scritto nero su bianco che sono una brava persona, un bravo politico che viveva in mezzo alla gente. E forse sono l’unico politico in Italia con una sentenza che lo dice chiaramente.\nDa due anni vado nelle scuole, nelle carceri e negli oratori. Racconto la mia storia. Ai ragazzi piace, perché non parlo da professore, ma da persona qualunque. Un ex sportivo, un ex politico “asfaltato” che, grazie alla famiglia, allo sport e alla fede, ha avuto il coraggio di ricominciare. Porto con me una cella - sì, una cella vera, che monto nei miei incontri - perché non tutti hanno la fortuna di conoscere il carcere. Quando i ragazzi ci entrano dentro, capiscono subito cos’è la libertà. È come quando vai sott’acqua e ti manca l’ossigeno. Quella è la libertà. Molti dei miei compagni di viaggio oggi non ci sono più. Si sono buttati da un ponte, si sono impiccati. Io ci ho pensato due volte, ma ho resistito. Ora sono qui, assaporo la pioggia, la libertà, la vita. Per me, e per quelli che non ce l’hanno fatta.",
    "author": "Marco Sorbara",
    "source": "Ristretti Orizzonti",
    "published_date": "2026-01-17"
  },
  "https://ristretti.org/immaginate-un-mondo-di-solo-ferro-e-cemento-con-scampoli-di-cielo": {
    "title": "Immaginate un mondo di solo ferro e cemento, con scampoli di cielo",
    "link": "https://ristretti.org/immaginate-un-mondo-di-solo-ferro-e-cemento-con-scampoli-di-cielo",
    "content": "di Cesare Burdese*\nL’Unità, 17 gennaio 2026\nLo stigma che accomuna le carceri del nostro Paese, ancora una volta si è manifestato nelle sezioni di Alta Sicurezza della Casa di Reclusione Opera di Milano, a seguito della visita di Nessuno tocchi Caino, lo scorso 22 dicembre. Le condizioni materiali di detenzione riscontrate delineano un quadro di isolamento e disumanizzazione incostituzionale, in violazione dei diritti fondamentali degli ergastolani reclusi.\nImmaginate un mondo di solo ferro e cemento, con frammenti di cielo. Il ferro è quello delle sbarre alle finestre e delle protezioni dei ristretti cortili per l’ora d’aria: gabbie per animali esotici. Il cemento è quello di edifici assolutamente insensibili, progettati per accogliere esseri umani, ma che sembrano destinati a contenere solo oggetti inanimati. Il cielo è quello sopra il bordo degli alti muri (verde pisello) dei sacrificati “passeggi”, o quello a piccole losanghe oltre le fitte reti sovrapposte a ogni finestra. Quelle reti minano la vista e fanno soffrire la mente: il mondo libero sembra distante, sfocato, irrimediabilmente perduto. In tale ambiente malsano e soffocante, privo di elementi naturali, una pianta di arancio cresce miracolosamente in una chiostrina, segnando il passare delle stagioni con i suoi frutti.\nIl movimento quotidiano dei detenuti - quelli privilegiati ai quali è concesso di uscire dalla sezione - è segnato da corridoi interminabili, con pareti adornate da immagini stereotipate e retoriche che rinforzano il senso di prigionia; gli altri rimangono chiusi in cella per 22 ore. Cancelli compartimentano rigidamente gli spazi interni ed esterni e come i blindi delle celle sono apribili solo dai custodi. Le stesse modalità sono realizzate per l’accensione dei neon che illuminano indistintamente tutti gli ambienti, anche di giorno.\nLe piccole celle sovraffollate sono ingombre delle masserizie e degli effetti personali dei suoi occupanti che ne limitano ulteriormente i movimenti. Il cibo è conservato e cucinato nel servizio igienico della cella, nonostante le rigide disposizioni del carcere lo vietino; la norma non scritta è dare per poter togliere quando necessario. I materassi sono umidi per la condensa che gronda dalle pareti e le celle, non oscurabili di giorno, costringono i detenuti a sopportare la luce del sole durante il riposo e i suoi raggi feroci nella stagione estiva.\nGli spazi per la socializzazione nelle sezioni sono inadeguati per la mancanza di arredi, luce naturale, ventilazione, privacy e confidenzialità. Tutto è risolto con dozzinali sedie e tavoli di plastica accatastati o casualmente disposti e una TV su di una parete.\nI familiari dei detenuti, che si recano nella sala colloqui, sono costretti a passare accanto a relitti dei barconi dei migranti, simboli di tragedie umane che sembrano fuori posto in un contesto carcerario. Quelle sale sono sovraffollate e caotiche, l’intimità è preclusa.\nLe restrizioni si estendono anche alle attività lavorative e culturali, che non solo limitano i detenuti nel dimostrare collaborazione nel percorso di risocializzazione, ma impediscono loro di supportare economicamente la famiglia. In questo modo la genitorialità di un padre detenuto diviene un atto puramente simbolico, ridotto alla semplice apposizione di “cuoricini” sulla corrispondenza inviata ai propri figli. Le carenze nella offerta trattamentale primaria - lavoro, corsi scolastici e di formazione professionale - e di altre attività culturali, ricreative, sportive, obbligano i detenuti a rimanere in ozio nelle loro sezioni o, peggio, dopo la circolare del 2022 sulla media sicurezza, chiusi nelle loro celle.\nLa situazione si fa ancora più drammatica quando si considera la condizione degli ergastolani anziani e malati, i quali non ricevono le cure mediche adeguate, condannati così a morte lenta.\nAlla luce di quanto emerso, sorge spontaneo rivolgere un accorato appello al Ministro della Giustizia, Carlo Nordio, di avviare azioni per migliorare le condizioni carcerarie, tutelando maggiormente i diritti dei detenuti e dei detenenti, estendendo le opportunità lavorative, ripensando la progettazione degli istituti penitenziaria con al centro della scena architettonica i bisogni materiali e immateriali dell’utenza e risolvendo il sovraffollamento con la liberazione anticipata per buona condotta, come Nessuno tocchi Caino da tempo ha proposto, per una giustizia più umana e concreta e non certamente come “resa dello Stato”.\n*Architetto",
    "author": "Cesare Burdese",
    "source": "Ristretti Orizzonti",
    "published_date": "2026-01-17"
  },
  "https://ristretti.org/militari-nelle-carceri-la-proposta-della-polizia-penitenziaria": {
    "title": "“Militari nelle carceri”: la proposta della Polizia penitenziaria",
    "link": "https://ristretti.org/militari-nelle-carceri-la-proposta-della-polizia-penitenziaria",
    "content": "L’Opinione, 17 gennaio 2026\n“Almeno 1.000 militari a presidio delle carceri italiane con servizi mirati di controllo, pattugliamento e sorveglianza”: è la proposta avanzata da Aldo Di Giacomo, segretario del Fsa-Cnpp-Spp (Sindacato polizia penitenziaria), con l’obiettivo dichiarato di “ristabilire legalità nei penitenziari e tutelare il personale”. Secondo il sindacato, le prime due settimane del nuovo anno hanno già confermato un quadro allarmante, in linea con il “copione” del 2025 e anzi ulteriormente aggravato. I tentativi, riusciti o sventati, di introdurre dall’esterno droga, telefoni cellulari e persino armi rudimentali si susseguono con preoccupante regolarità. L’ultimo episodio segnalato riguarda un lancio di pacco all’Itm di Roma, ma i casi più frequenti restano quelli legati all’uso dei droni, ormai impiegati per trasportare di tutto all’interno degli istituti.\nUna situazione che, sottolinea Di Giacomo, si innesta su una cronica carenza di organico. Il personale, nonostante gli annunci di nuove assunzioni - che richiedono tempi lunghi e sono programmate fino al 2028 - risulta fortemente sottodimensionato e non è nelle condizioni di garantire un controllo efficace né all’interno né all’esterno delle strutture. A ciò si aggiunge la mancanza di strumenti adeguati e il ripetersi, già in questo primo scorcio d’anno, di turni di lavoro estenuanti, con servizi che arrivano anche a 10-12 ore consecutive.\nDa qui l’appello ad “allentare la pressione anche psicologica degli agenti” e a rafforzare le misure di prevenzione contro evasioni, rivolte e violenze che hanno segnato il 2025, anno in cui si sono registrate 2.400 aggressioni a danno di poliziotti penitenziari, molti dei quali costretti a ricorrere alle cure sanitarie. In questo contesto, l’impiego di militari all’esterno degli istituti viene indicato come “uno strumento necessario”.\nUna proposta che, secondo il segretario del Fsa-Cnpp-Spp, potrebbe trovare immediata applicazione anche alla luce dell’operazione “Strade sicure”, che già impegna 6.800 militari nelle principali città italiane e che potrebbe essere estesa al controllo e al pattugliamento delle aree e dei quartieri in cui sorgono le carceri. Di Giacomo prende le distanze dalle polemiche politiche di questi giorni sul numero di militari da impiegare: “Non ci interessa la polemica scatenata in questi giorni tra Ministro alla Difesa e Lega sul numero di militari da impiegare e se sono pochi e occorrono altri, a noi - afferma - stanno a cuore le condizioni di lavoro dei poliziotti e mettere fine ai mercati di droga e telefonini con tutto ciò che comporta in termini di minacce per la comunità fuori dal carcere”.\nIl sindacato chiede interventi immediati e concreti: “Oggi e non domani c’è bisogno di uomini e donne e di strumenti adeguati (altro che spray al peperoncino) per la difesa del personale”. Sul piano strutturale, la richiesta è netta: servono almeno 7.000 nuove unità per compensare pensionamenti, prepensionamenti e dimissioni, se si vuole ripristinare il controllo dello Stato all’interno dei penitenziari e stroncare definitivamente i traffici di droga e telefoni cellulari.",
    "author": null,
    "source": "Ristretti Orizzonti",
    "published_date": "2026-01-17"
  },
  "https://ristretti.org/pacchetto-sicurezza-rincorrere-la-cronaca-per-istituzionalizzare-la-repressione": {
    "title": "Pacchetto Sicurezza. Rincorrere la cronaca per istituzionalizzare la repressione",
    "link": "https://ristretti.org/pacchetto-sicurezza-rincorrere-la-cronaca-per-istituzionalizzare-la-repressione",
    "content": "di Simona Musco\nIl Dubbio, 17 gennaio 2026\nPoche idee, ma confuse. Il tema della sicurezza, nel governo, sembra spaccare le posizioni di Fratelli d’Italia e Lega. Col partito della premier per nulla propenso a parlare di un’emergenza sicurezza e il Carroccio pronto a rilasciare alle agenzie dichiarazioni allarmistiche, di fatto giustificando la bontà delle nuove proposte del ministro dell’Interno Matteo Piantedosi. Proposte che riducono le garanzie dello Stato di diritto, puntando tutto sulla repressione, soprattutto dei soggetti più deboli della società: minori e migranti. Sul fronte Fratelli d’Italia è Alberto Balboni, responsabile sicurezza del partito, a smorzare i toni: “La sicurezza per noi, come ha detto Piantedosi, resta sempre una priorità assoluta e tuttavia la situazione negli ultimi tempi non è peggiorata, è, seppur faticosamente, migliorata: i reati sono diminuiti nel 2025, 3,5% in meno. Rispetto a 10 anni fa, anche gli omicidi, ma anche tutti gli altri reati, sono diminuiti.\nCi sono certamente delle criticità, ma bisogna lavorare seriamente senza farsi trascinare da allarmismi, perché gli allarmismi non aiutano a risolvere i problemi. Su questo lo condivido perfettamente”. L’emergenza, aggiunge però Balboni, c’è “soprattutto per quanto riguarda le bande giovanili”. E come risolverla? Abbassando a 12 anni “le misure di prevenzione”. Per la Lega, invece, “l’ennesimo gravissimo episodio di violenza in una scuola, con uno studente di 18 anni accoltellato a La Spezia da un minorenne, dimostra ancora una volta l’urgenza di approvare immediatamente il nuovo decreto sicurezza voluto dalla Lega”, ha dichiarato la senatrice ligure Stefania Pucciarelli, segretario provinciale Lega La Spezia. Per Riccardo Magi, deputato di +Europa, regna la confusione: “Il fatto stesso che serva un altro decreto Sicurezza certifica il fallimento delle politiche del governo, che creano solo propaganda. I reati sono aumentati e sono quasi quattro anni che questo governo è in carica”.\nCerto è che lo stesso pacchetto sicurezza si propone di aggravare alcune disposizioni già previste dal decreto Caivano, che ha largamente contribuito, secondo gli esperti del settore, a riempire gli istituti penali minorili. Non prevenzione, dunque, ma repressione. Un’azione che mira, soprattutto, a creare una cornice normativa capace di “mettere a tacere” la cronaca. Non si tratta solo dello scudo penale per le forze dell’ordine: ci sono controlli più rigidi sulle piazze, norme che colpiscono i giovani e i gruppi più vulnerabili, procedure di estradizione e rimpatrio che ignorano rischi concreti per le persone e persino definizioni di “Paese terzo sicuro” che sembrano pensate per sanare fallimenti passati. La sensazione è quella di una legge fatta per reagire agli eventi, e non per prevenirli, come se ogni caso di cronaca dovesse trovare un rimedio legislativo a sé stante. Insomma, il classico metodo della legislazione del nemico, diventato ormai segno distintivo di questo governo.\nTra le proposte c’è quella di limitare l’azione del pubblico ministero nei casi di presunta legittima difesa o posticipare l’iscrizione di un agente sul registro degli indagati - in barba alla riforma Cartabia - per fornire di fatto uno scudo alle forze di polizia. Una “tutela” che rischia di generare vuoti normativi e conflitti con altre regole, mettendo in dubbio il principio di proporzionalità e la stessa obbligatorietà dell’azione penale.\nSotto il profilo dei diritti umani e costituzionali, il quadro non è meno preoccupante. Le misure sui centri di permanenza per migranti e sul rimpatrio, così come il controllo estensivo sui minorenni, mostrano un approccio puramente repressivo: i ragazzi vengono trattati come potenziali delinquenti, i migranti come problemi da gestire, e la magistratura viene progressivamente marginalizzata. Patrizio Gonnella, presidente di Antigone, sintetizza il problema con chiarezza: “Questo pacchetto sicurezza non aumenta la sicurezza dei cittadini - afferma - ma riduce le garanzie, indebolisce i controlli e colpisce diritti fondamentali. È una visione della sicurezza fondata sulla repressione, non sulla legalità costituzionale. Lo abbiamo sempre detto e lo ribadiamo con forza, la sicurezza non si crea rispondendo con il diritto penale a fenomeni sociali complessi, occorre invece che la politica affronti la complessità dei fenomeni offrendo risposte alle domande che emergono. Negli ultimi 18 anni - prosegue Gonnella - abbiamo visto approvati almeno sei pacchetti sicurezza eppure sembra che questa continui ad essere un problema. Evidentemente c’è qualcosa che, in questo approccio, non funziona”. La politica sembra, in definitiva, più interessata a costruire una narrazione di sicurezza che a gestire la realtà. Con la conseguenza di ridurre libertà fondamentali, complicare l’azione della magistratura e criminalizzare chi è già vulnerabile.",
    "author": "Simona Musco\nIl Dubbio",
    "source": "Il Dubbio",
    "published_date": "2026-01-17"
  },
  "https://ristretti.org/pacchetto-sicurezza-mano-libera-ai-poliziotti-e-diritti-rispettati-solo-se-non-sei-straniero": {
    "title": "Pacchetto Sicurezza. Mano libera ai poliziotti e diritti rispettati solo se non sei straniero",
    "link": "https://ristretti.org/pacchetto-sicurezza-mano-libera-ai-poliziotti-e-diritti-rispettati-solo-se-non-sei-straniero",
    "content": "di Susanna Marietti*\nIl Fatto Quotidiano, 17 gennaio 2026\nSe passerà il nuovo pacchetto Sicurezza, il poliziotto non sarà indagato quando un fatto potenzialmente criminoso è compiuto nell’adempimento di un dovere. Nonostante anche gli ultimi numeri ci dicano che la criminalità in Italia è in calo, il governo ha annunciato un altro pacchetto sicurezza. Anzi due: il primo avrà la forma del decreto legge, dunque immediatamente operativo, mentre il secondo quella del disegno di legge, la cui discussione si potrà trascinare a livello parlamentare. È quindi evidente come non sia per combattere la criminalità che l’esecutivo guidato da Giorgia Meloni continua senza sosta a lavorare a norme repressive e illiberali. È piuttosto per stravolgere lo stato di diritto, nel quale non ha mai creduto, per reprimere le espressioni di dissenso, per affermare il proprio sovranismo razzista nella guerra all’immigrazione.\nCome già in passato, e anche in vista delle elezioni politiche del 2027 e della campagna elettorale che si aprirà nei prossimi mesi, il governo conta sul fatto che siano la cattiveria, l’irrazionalità, la sostituzione delle ragioni della forza a quelle del diritto a pagare in termini di consenso presso l’opinione pubblica. Nuovi aumenti di pene, nuove aggravanti, anche e in particolare verso i minorenni. È solo con la reazione penale che questo governo sa fingere di affrontare i problemi del paese. Come da anni accade, veniamo distratti dalle vere questioni.\nLe norme sulla sicurezza emanate lo scorso aprile - dopo che un ennesimo colpo di mano governativo trasformò un disegno di legge in decreto, così sottraendolo al dibattito del Parlamento - sono state definite da Antigone, come recita il titolo di un volumetto da noi pubblicato sul tema, “Il più grande attacco alla libertà di protesta della storia repubblicana”. Erano d’accordo con noi l’Osce (Organizzazione per la Sicurezza e la Cooperazione in Europa), il Commissario sui Diritti Umani del Consiglio d’Europa, ben sei Special Rapporteur delle Nazioni Unite, che scrissero pareri e lettere accorate chiedendo alla maggioranza di tornare sui propri passi e non approvare un simile scempio dei principi costituzionali. Non furono ascoltati. Va di moda, da un lato e dall’altro dell’oceano, infischiarsene del diritto internazionale.\nLe nuove norme si muovono nella stessa, drammatica direzione. Uno Stato autoritario che vieta ai sudditi di manifestare, che allarga a dismisura la possibilità di comminare divieti amministrativi di abitare parti di città (il cosiddetto Daspo urbano, per cui - in presenza di nessun crimine e senza alcuna supervisione giurisdizionale - si cacciano intere categorie di persone da stazioni, porti, infrastrutture), che riconfigura il rapporto tra cittadino e poliziotto, scrivendo nero su bianco che il secondo è intoccabile e non è soggetto alle stesse regole che valgono per il primo. Se passeranno le norme annunciate, il poliziotto non sarà iscritto dal Pm nel registro degli indagati quando un fatto potenzialmente criminoso appare compiuto nell’adempimento di un dovere.\nPer quanto riguarda in particolare le carceri, si autorizzano operazioni sotto copertura della polizia penitenziaria, che avrà mano libera e nessun vincolo giurisdizionale in un’istituzione carceraria che sempre più sta essendo trasformata nel luogo del conflitto. L’operato dell’amministrazione penitenziaria si salda d’altro canto perfettamente allo spirito governativo: è recente l’emanazione di una circolare che dispone una sperimentazione su body cam di cui dotare la polizia penitenziaria. In strutture carenti di videocamere ambientali ordinarie, spesso rotte o malfunzionanti, invece di ripristinare una videosorveglianza capace di garantire tanto le persone detenute quanto i poliziotti in caso di qualsiasi forma di violenza (e difatti la storia ci insegna che solo i processi per tortura in carcere nei quali sono disponibili videoregistrazioni vanno avanti nelle aule di tribunale), si sceglie di puntare su dispositivi che il singolo poliziotto può accendere e spengere a proprio piacimento.\nLe norme sull’immigrazione del nuovo pacchetto sicurezza sono il vero marchio di questo governo. Come a Trump, anche a Meloni i giudici vanno stretti. E allora si tolgano di mezzo, ad esempio introducendo la possibilità per il governo di vietare a imbarcazioni l’attraversamento delle acque territoriali senza alcuna supervisione giudiziaria, conducendo i migranti a bordo in paesi anche diversi da quello di provenienza, dove potranno venire privati della libertà; oppure introducendo la possibilità di espellere lo straniero che si suppone sgradito, pur senza che si sia verificata la commissione di alcun reato; o ancora ampliando le strutture di trattenimento come i Cpr, autentici luoghi della non-legge. Disposizioni cui si aggiunge la riduzione delle ricongiunzioni famigliari e quella dei percorsi di sostegno per i minori stranieri non accompagnati.\nÈ stato d’altra parte proprio il governo italiano, assieme a quello danese, a redarre una pubblica dichiarazione che sostiene sfacciatamente la necessità di allentare le maglie della Convenzione Europea sui Diritti dell’Uomo per quanto riguarda il trattamento degli stranieri. Detto in altre parole: i diritti della Convenzione devono valere per i cittadini europei ma non per gli africani, gli asiatici, i sudamericani. La fortezza Europa deve poter avere mani libere nel respingere gli immigrati anche verso paesi dove verranno uccisi, torturati, affamati. Non siamo noi a dovercene preoccupare.\nL’Italia - uno dei paesi fondatori del Consiglio d’Europa, quando il ricordo della guerra appena conclusa trovava tutti d’accordo che mai più avremmo voluto vivere quelle tragedie - è oggi in prima linea nel sostenere che il mondo si divide tra chi deve essere tutelato e chi può essere mandato a morire, tra chi ha diritto di parola e chi deve essere sbattuto in galera. Il governo conta sul fatto che queste posizioni crudeli, contrarie al diritto e contrarie ai diritti, paghino in termini elettorali. Ma noi smentiamoli. Ne va del nostro futuro democratico.\n*Coordinatrice dell’Associazione Antigone",
    "author": "Susanna Marietti",
    "source": "Il Fatto Quotidiano",
    "published_date": "2026-01-17"
  },
  "https://ristretti.org/pacchetto-sicurezza-per-gli-immigrati-ce-il-rischio-che-si-configuri-un-diritto-a-parte": {
    "title": "Pacchetto Sicurezza. Per gli immigrati c’è il rischio che si configuri un diritto a parte?",
    "link": "https://ristretti.org/pacchetto-sicurezza-per-gli-immigrati-ce-il-rischio-che-si-configuri-un-diritto-a-parte",
    "content": "di Maurizio Ambrosini\nAvvenire, 17 gennaio 2026\nPressoché inevitabilmente, buona parte del nuovo pacchetto-sicurezza in gestazione riguarda l’immigrazione. La visione dell’immigrazione come minaccia per la sicurezza è un mantra ripetuto insistentemente dai megafoni del sovranismo. Si declina in vario modo, a seconda delle vere o presunte emergenze: pericolo per la sicurezza nazionale, in tempi di attacchi terroristici, criminalità urbana, quando sono le cronache a dettare l’agenda, attacco all’identità culturale, quando il dibattito si sposta sui simboli religiosi e i luoghi di culto. Già il fatto di rappresentare l’immigrazione come un problema di sicurezza, oggetto ripetutamente di norme specifiche di contrasto, si traduce in un messaggio: invita l’opinione pubblica a diffidare degli stranieri (poveri), chi li incontra in vari contesti a stare in guardia, le forze dell’ordine ad alzare la soglia di allerta. Mentre in altri paesi le norme anti-discriminatorie vietano la profilazione etnica, ossia l’intensificazione dei controlli su chi non corrisponde al tipo estetico “nazionale”, in Italia il messaggio va nella direzione opposta: occorre controllare di più, arrestare e punire chi sembra appartenere alla popolazione immigrata, compresi figli e discendenti ormai dotati di cittadinanza italiana.\nPer gli immigrati si sta configurando un diritto a parte, con una serie di norme mirate e ampie facoltà concesse alle autorità: limitazione del gratuito patrocinio in sede di opposizione all’espulsione, rimpatrio (teorico) senza bisogno di altri provvedimenti in caso di violazione per due volte dell’obbligo di lasciare il territorio nazionale, anche in mancanza dei mezzi per il viaggio, maggiori poteri al Viminale per realizzare nuove strutture detentive, con facoltà di deroga alle normative vigenti, obbligo per gli immigrati detenuti nei Cpr di collaborare alla propria identificazione per essere espulsi.\nNello stesso tempo si fa in modo di limitare e aggirare il potere di controllo della magistratura. Ancora una volta vengono poi introdotte norme volte a limitare ulteriormente le attività di soccorso in mare da parte delle Ong, da anni ormai bersaglio del sovranismo, con il divieto d’ingresso nelle acque territoriali fino a sei mesi in una serie di casi: allarmi terroristici, pressione migratoria “eccezionale”, emergenze sanitarie, eventi di politica internazionale. È lecito paventare che un’interpretazione estensiva di queste disposizioni renda ancora più difficili i soccorsi nel Mediterraneo.\nTra le disposizioni relative alla sicurezza urbana, già colpisce la sbrigativa interpretazione mediatica di norme “anti-maranza”. Giusto vietare i coltelli, ma in un quadro di norme che complessivamente aggravano le sanzioni a carico dei giovanissimi, estendendo il discutibile “modello Caivano”, è lecito domandarsi se abbia senso limitare a un solo anno, fino a 19 anni, l’accoglienza dei minori non accompagnati che raggiungono la maggiore età, rispetto ai 21 anni attuali (legge Zampa): si produrrà maggiore sicurezza, o piuttosto maggiore marginalità e maggiori rischi, per loro e per la società? Particolarmente grave poi l’aver inserito in un pacchetto sicurezza una norma che, mentre facilita i ricongiungimenti familiari per i lavoratori qualificati, li restringe per gli altri, dopo che già il governo attuale aveva allungato da uno a due anni la moratoria per poterli richiedere. Vivere in famiglia dà serenità e favorisce una vita regolare e ordinata. Impedirne o ritardarne il diritto, oltre a provocare infelicità, non promuove la sicurezza, ma rischia di comprometterla.",
    "author": "Maurizio Ambrosini\nAvvenire",
    "source": "Avvenire",
    "published_date": "2026-01-17"
  },
  "https://ristretti.org/cosa-prevede-il-nuovo-decreto-sicurezza-sui-coltelli": {
    "title": "Cosa prevede il nuovo Decreto Sicurezza sui coltelli?",
    "link": "https://ristretti.org/cosa-prevede-il-nuovo-decreto-sicurezza-sui-coltelli",
    "content": "di Giulia Merlo\nIl Domani, 17 gennaio 2026\nIl dl prevede il divieto assoluto di portare armi da taglio di dimensioni superiori ai 5 centimetri, trasformandolo da contravvenzione a reato. Orlando (Pd): “Oltre al tema della sicurezza, c’è quello di come si evita di perdere una o più generazioni spaesate”. Il nuovo Decreto Sicurezza che il Viminale porterà a fine mese in Consiglio dei ministri contiene una serie di norme che riguardano il porto di armi da taglio ed è stato subito rivendicato dal vicepremier Matteo Salvini come necessario: “Al lavoro per misure ancora più restrittive e tolleranza zero”. Il dl prevede misure molto severe contro i minorenni: se vengono fermati e trovati con un coltello le forze dell’ordine potranno decidere per “l’arresto facoltativo in flagranza”.\nInoltre viene introdotto il “divieto assoluto” di porto di coltelli di lunghezza superiore ai 5 centimetri, che da che era una semplice contravvenzione diventa reato, punito con la reclusione da 1 a 3 anni e che può essere seguito da sanzioni amministrative accessorie come la sospensione della patente, del passaporto o del permesso di soggiorno. Nel caso in cui a commettere il reato siano i minorenni, è stata introdotta una sanzione amministrativa pecuniaria da 200 a 1.000 euro a carico del “soggetto tenuto alla sorveglianza del minore”, ovvero i genitori. Inoltre, viene introdotto il divieto di vendita ai minorenni - anche su web o piattaforme elettroniche, con compiti di vigilanza e sanzionatori affidati all’Autorità per le garanzie nelle comunicazioni - “di talune armi cd. “improprie”, in particolare di strumenti da punta e taglio che, pur non nascendo con la precipua destinazione dell’offesa alla persona, possono occasionalmente servire a tale finalità”. Per chi le vende è prevista la sanzione amministrativa pecuniaria da 500 a 3000 euro, aumentata fino a un massimo di 12.000 euro in caso di reiterazione, e con la revoca della licenza all’esercizio dell’attività. Inoltre, viene previsto un registro elettronico in cui i venditori hanno l’obbligo di “inserire giornalmente le singole operazioni di vendita” e, in caso di inottemperanza, prevede la sanzione amministrativa pecuniaria da euro 2.000 a 10.000.\n“Al di là delle facili ricette, degli slogan ad effetto, al di là anche delle strumentalizzazioni: questa vicenda rischia di essere utilizzata anche in una discussione all’interno della maggioranza di governo sulle norme più utili per il contrasto al crimine”, ha detto in un video l’ex ministro della Giustizia ed esponente Pd, Andrea Orlando. “Quello che c’è da chiedersi è come sia possibile che all’interno di una scuola e sempre più spesso nelle vie, nelle strade ci siano atti di violenza tra i giovani. È successo qualcosa, soprattutto dopo il periodo del Covid, che ha visto una crescita nella nostra città e in tutto il Paese di atti di violenza, di aumento delle dipendenze tra i giovani. Oltre naturalmente al tema della sicurezza, che dobbiamo tutti insieme affrontare senza demagogia, c’è anche un altro tema che è quello di come si evita di perdere una o più generazioni spaesate, spaventate, in alcuni casi violente, e come possiamo non scaricare tutto questo sulle spalle della scuola e neppure delle forze dell’ordine”.",
    "author": "Giulia Merlo\nIl Domani",
    "source": "Il Domani",
    "published_date": "2026-01-17"
  },
  "https://ristretti.org/dopo-magherini-alla-cedu-unaltra-morte-simile": {
    "title": "Dopo Magherini alla Cedu un’altra morte simile",
    "link": "https://ristretti.org/dopo-magherini-alla-cedu-unaltra-morte-simile",
    "content": "di Damiano Aliprandi\nIl Dubbio, 17 gennaio 2026\nLa condanna dell’Italia per la morte di Riccardo Magherini potrebbe non restare un caso isolato. La Corte europea dei diritti dell’uomo sta esaminando un altro ricorso molto simile: quello della famiglia di Vincenzo Sapia, morto a 29 anni il 24 maggio 2014 a Mirto Crosia, in provincia di Cosenza, dopo essere stato immobilizzato a terra dai carabinieri. La storia di Vincenzo ricorda da vicino quella di Riccardo. Anche lui soffriva di disturbi schizo-affettivi ed era seguito dal Centro di Igiene mentale di Rossano Calabro. Anche la sua morte avvenne nello stesso 2014.\nE soprattutto, anche nel suo caso sono finite sotto accusa le tecniche di immobilizzazione usate dalle forze dell’ordine e la qualità delle indagini che ne seguirono. Quel sabato di fine maggio Vincenzo esce di casa dicendo alla madre che cerca un cagnolino. Si dirige verso un palazzo poco distante, suona a un citofono ma nessuno risponde. Si innervosisce e comincia a dare calci al portone. Gli abitanti chiamano i carabinieri. Quando i militari arrivano, Sapia si agita. A un certo punto si spoglia, un gesto che testimoni e familiari descriveranno come un tentativo disperato di mostrarsi inerme, senza armi.\nNasce una colluttazione. Secondo le ricostruzioni processuali, Sapia avrebbe aggredito uno dei carabinieri. Gli agenti lo placcano a terra per ammanettarlo. Ma il ragazzo si dimena e oppone resistenza. A un certo punto smette di muoversi. Arrivano la madre e il 118. Isabella trova il figlio ancora vivo, respira debolmente. I soccorritori tentano la rianimazione ma è troppo tardi. Vincenzo muore lì, sull’asfalto. La prima autopsia attribuisce il decesso a cause naturali: un arresto cardiaco in un soggetto già compromesso da problemi cardiaci e dall’uso di psicofarmaci. La procura di Castrovillari chiede l’archiviazione per i tre carabinieri indagati. La famiglia si oppone. Il caso viene riaperto, i carabinieri vengono rinviati a giudizio. Ma nel 2021, dopo nove anni di battaglie, un giudice accoglie la richiesta di archiviazione.\nPer i familiari quella sentenza è inaccettabile. Si rivolgono all’avvocato Fabio Anselmo, lo stesso legale che ha portato il caso Magherini fino a Strasburgo. Nel 2021 presentano ricorso alla Corte europea. La Cedu accetta di esaminare il caso e invia al governo italiano nove quesiti. Domande pesanti, che ricalcano quelle sollevate nel caso Magherini: l’uso della forza era assolutamente necessario? Lo Stato ha protetto la vita di una persona vulnerabile? Le autorità avevano predisposto linee guida adeguate? Gli agenti erano stati formati? E soprattutto: l’indagine è stata condotta in modo imparziale e approfondito?\nSono le stesse questioni emerse nella sentenza su Magherini. Entrambi i casi riguardano persone in stato di agitazione, entrambi si verificarono nel 2014 quando le linee guida dei carabinieri sull’immobilizzazione erano ancora lacunose. La circolare che per la prima volta menzionava i rischi della posizione prona venne emessa il 30 gennaio 2014 ma entrò in vigore solo il 13 marzo: troppo tardi per Magherini, morto il 3 marzo.\nLa sorella di Vincenzo, Caterina, porta avanti da anni una battaglia per la verità. “Tutti in paese sapevano che era malato mio fratello”, dice il padre Luigi. “Che bisogno c’era di fargli del male?”. È la stessa domanda che si pongono i familiari di Magherini e di tanti altri. La sentenza sul caso Sapia è attesa nei prossimi mesi. Se la Corte europea dovesse condannare l’Italia anche in questo caso, si rafforzerebbe ulteriormente il messaggio: il problema non sono i singoli agenti, ma un sistema che per troppo tempo ha lasciato le forze dell’ordine senza una preparazione adeguata su come gestire persone fragili, in crisi, vulnerabili. Persone che in quel momento avrebbero avuto bisogno di aiuto, non di finire immobilizzate a terra fino a morire.",
    "author": "Damiano Aliprandi\nIl Dubbio",
    "source": "Il Dubbio",
    "published_date": "2026-01-17"
  },
  "https://ristretti.org/prescrizione-e-risarcimento-la-consulta-nessuna-violazione-della-presunzione-di-innocenza": {
    "title": "Prescrizione e risarcimento, la Consulta: nessuna violazione della presunzione di innocenza",
    "link": "https://ristretti.org/prescrizione-e-risarcimento-la-consulta-nessuna-violazione-della-presunzione-di-innocenza",
    "content": "Il Dubbio, 17 gennaio 2026\nLa Corte costituzionale chiarisce che il giudice penale può decidere sugli effetti civili anche quando il reato è estinto per prescrizione, senza rinvio al giudice civile. Non viola la presunzione di innocenza il comma 1 dell’articolo 578 del codice di procedura penale, nella parte in cui stabilisce che, quando nei confronti dell’imputato è stata pronunciata condanna alle restituzioni o al risarcimento dei danni cagionati dal reato, il giudice penale di appello, nel dichiarare estinto il reato per prescrizione, decide sull’impugnazione ai soli effetti civili, e non prevede, invece, che esso, analogamente a quanto previsto dal comma 1-bis dello stesso articolo 578, rinvii per le questioni civili al giudice civile di pari grado.\nLo ha deciso la Corte costituzionale, con la sentenza numero 2, depositata ieri, pronunciandosi sulle questioni sollevate dalla Corte di appello di Lecce, con due ordinanze di analogo tenore. Non è, in primo luogo, ravvisabile una irrazionalità sopravvenuta del comma 1 dell’articolo 578 del codice di procedura penale, in comparazione con il comma 1-bis, introdotto dalla legge numero 134 del 2021 e sostituito dal decreto legislativo numero 150 del 2022, trattandosi di situazioni eterogenee, l’una relativa alla prescrizione del reato, istituto di natura sostanziale, e l’altra all’improcedibilità dell’azione penale per superamento dei termini di durata del giudizio di gravame.\nIn linea con la propria sentenza numero 182 del 2021, la Corte costituzionale ha poi sottolineato che, alla luce dell’articolo 6, paragrafo 2, della Convenzione europea dei diritti dell’uomo, la presunzione di innocenza è violata, nel c.d. secondo aspetto, quando il giudizio risarcitorio conduca all’attribuzione di una responsabilità penale al soggetto già assolto, ovvero a manifestare l’opinione che costui è colpevole del reato; il che non si verifica nel caso previsto dalla norma censurata, nel quale il giudice penale dell’impugnazione, nel confermare o riformare i capi civili della sentenza gravata, non deve più statuire sulla responsabilità penale, né rivalutare il fatto di reato, ma solo decidere sull’eventuale pregiudizio risarcibile, in base ai principi della responsabilità civile.",
    "author": null,
    "source": "Ristretti Orizzonti",
    "published_date": "2026-01-17"
  },
  "https://ristretti.org/sardegna-super-carceri-per-i-detenuti-in-41-bis-scontro-tra-delmastro-e-la-regione": {
    "title": "Sardegna. Super carceri per i detenuti in 41 bis, scontro tra Delmastro e la Regione",
    "link": "https://ristretti.org/sardegna-super-carceri-per-i-detenuti-in-41-bis-scontro-tra-delmastro-e-la-regione",
    "content": "di Eleonora Martini\nIl Manifesto, 17 gennaio 2026\nIl progetto del governo “Carceri esclusivamente dedicate alla reclusione dei detenuti in 41 bis e gestite unicamente dai reparti specializzati del Gom (Gruppo operativo mobile)”. “Carceri esclusivamente dedicate alla reclusione dei detenuti in 41 bis e gestite unicamente dai reparti specializzati del Gom (Gruppo operativo mobile)”. È il progetto del governo - già in via di realizzazione - ideato e voluto in particolare dal sottosegretario alla Giustizia Andrea Delmastro Delle Vedove con l’obiettivo di rivoluzionare il sistema penitenziario di massima sicurezza “per rispondere a nuove esigenze di ordine pubblico e obblighi costituzionali”. Questa, almeno, è la motivazione con la quale il numero due di Via Arenula ha illustrato alla Conferenza Stato-Regioni, il 18 dicembre scorso, il suo programma di trasferire e concentrare in sole 7 carceri, tre delle quali si trovano in Sardegna, le oltre 750 persone attualmente detenute in 41-bis nei padiglioni a loro dedicati di 12 penitenziari dislocati in tutto il Paese.\nMa la seconda isola italiana non ci sta a diventare una sorta di Alcatraz nostrano: la tensione delle scorse settimane si è dunque trasformata in un acceso confronto, durante la seduta del 18 dicembre (il verbale è stato diffuso solo ieri), tra la Regione Sardegna e il sottosegretario Delmastro. Da tempo infatti il ministero della Giustizia sta provvedendo ad una riorganizzazione logistica e strutturale dei tre poli di Sassari Bancali (dove attualmente sono già recluse 94 persone sottoposte al regime di carcere duro, in un’ala che la Garante dei detenuti regionale Irene Testa colloca “sottoterra”), Nuoro e Cagliari Uta. In quest’ultimo carcere, dove sono reclusi 750 detenuti comuni, si sono appena conclusi i lavori di ristrutturazione di un padiglione nel quale sono attese a breve le prime 42 persone in 41bis. Per la giunta Todde, che lamenta di non essere stata coinvolta nella fase decisionale e teme che l’isola si trasformi nella colonia penale d’Italia, ci sono troppi rischi in questa operazione, a cominciare dall’aggravio sulla sanità regionale e dalle possibili infiltrazioni criminali. E invece, ribatte Delmastro, la presenza dei Gom è una garanzia che, al contrario, aumenterà perfino la sicurezza dei cittadini sardi.\n“Il sottosegretario parla di carceri esclusive per i detenuti in 41bis ma poi inserisce nel progetto Cagliari Uta che da solo potrebbe contenere tutti i 41 bis d’Italia. C’è molta confusione, ma in ogni caso è un’ipotesi non accettabile”, afferma la radicale Irene Testa che nei giorni scorsi ha chiesto una convocazione straordinaria della Camera sul tema. Occasione utile anche per “affrontare il collasso delle carceri italiane nella sua complessità e dare risposte concrete”. Il progetto governativo è l’unico mezzo, prova ad argomentare Delmastro, per rispettare la sentenza 30 del 2025 della Corte Costituzionale che impone al Dap di garantire almeno quattro ore d’aria ai detenuti. È un diritto, ma per l’ultra destra diventa un altro modo per “non far respirare” i detenuti (cit. Delmastro), una sorta di pena accessoria. Oltre alla Sardegna, sarebbero poi le case circondariali di Alessandria, L’Aquila, Parma e Vigevano gli altri quattro istituti da trasformare in prigioni di “super-massima sicurezza”, un po’ sul modello statunitense.",
    "author": "Eleonora Martini\nIl Manifesto",
    "source": "Il Manifesto",
    "published_date": "2026-01-17"
  },
  "https://ristretti.org/sardegna-lassessore-rosanna-laconi-vogliono-trasformarci-nella-cayenna-ditalia": {
    "title": "Sardegna. L’Assessore Rosanna Laconi: “Vogliono trasformarci nella Cayenna d’Italia”",
    "link": "https://ristretti.org/sardegna-lassessore-rosanna-laconi-vogliono-trasformarci-nella-cayenna-ditalia",
    "content": "L’Unione Sarda, 17 gennaio 2026\nFuori il verbale della conferenza Stato-Regioni, le perplessità dell’assessora Laconi: “L’Isola, finora mai coinvolta, non può sopportare un carico simile”. Le perplessità dell’assessora alla Protezione civile Rosanna Laconi, in rappresentanza della Regione, e la replica del sottosegretario Andrea Delmastro. Fuori il verbale della seduta del 18 dicembre della conferenza Stato-Regioni sull’ipotesi dei detenuti al 41 bis in Sardegna: “Capisco la necessità di garantire ai 41 bis quelle che sono le condizioni, naturalmente, necessarie per un’accoglienza adeguata, come tutti gli altri carcerati all’interno delle varie carceri italiane - è l’intervento di Laconi -. Quello che non riusciamo a capire, e noi siamo come Regione Sardegna estremamente preoccupati, è prima di tutto il problema per cui non siamo stati assolutamente coinvolti. È vero che questa è una informativa, ma le Regioni non sono state coinvolte. In particolare, la Regione Sardegna, pur avendo fatto più richieste - la Presidente mi risulta che ha fatto più richieste di incontro - non è mai stata sentita in merito”.\n“Come Regione Sardegna - dice Laconi - stiamo uscendo da una logica di una Isola vista come l’isola carcere” e oggi “non condividiamo, assolutamente, il fatto che l’insularità debba essere vista come una condanna”. “In Sardegna ci sono già i 41 bis, perché noi ne ospitiamo, c’è già una sofferenza della popolazione carceraria presente” ma “non abbiamo strutture sanitarie che siano in grado, assolutamente, di rispondere a questo incremento della popolazione carceraria”. Da medico, continua Laconi, “ho vissuto che cosa vuol dire quando un 41 bis entra in un ospedale, entra in un Pronto Soccorso, si blocca tutto. La Regione Sardegna non è in condizioni di accettare, di sopportare, un carico di questo tipo”.\nSegue la risposta del sottosegretario Andrea Delmastro: “lo comprendo le perplessità” ma “vi sono anche ragioni di sicurezza nazionale per cui evidentemente un progetto sul 41 bis ha avuto un inizio connotato da segretezza. Ovviamente, da adesso in avanti avremo modo di interloquire a lungo con la Regione Sardegna”. “Attualmente - tiene però a sottolineare Delmastro - in Sardegna ci sono già i 41 bis in tre Istituti con la differenza che, in questo momento, questi 41 bis sono in circuiti promiscui con rischi, non solo per la sicurezza nazionale, ma in verità per tutto il sistema perché l’esfiltrazione è più facile. Laddove vi siano istituti dedicati con la presenza dei soli Gruppi Operativi Mobile GOM, cioè un reparto specializzato e formato specificatamente per osservare e trattare i 41 bis, credo che, in verità, aggiungiamo sicurezza”.\n“Noi diciamo la verità e come diceva il filosofo Galimberti la verità sta diventando sovversiva”, commenta Alessandra Todde a margine della presentazione delle regate preliminari dell’America’s cup a Cagliari, parlando del verbale che “ricorda l’unico contesto istituzionale in cui io mi posso confrontare con il governo e che conferma quanto è stato detto: tre carceri, Uta, Bancali e Badu ‘e Carros, completamente dedicati al 41 bis, con numeri e prospettive che sono terrificanti per la Sardegna. Quindi quello che bisogna fare adesso è una presa di responsabilità di tutte le parti politiche, abbandonare i colori e cominciare a difendere la propria terra”.\n“Io credo che quello che debba passare sia un messaggio di unità dei sardi, un messaggio chiaro che dice che la Sardegna è terra di sviluppo - ha aggiunto - Lo stiamo vedendo oggi con questo evento e con quello che stiamo riuscendo a fare anche a livello di investimenti economici e di prospettive e non ci meritiamo di essere considerati come la Cayenna d’Italia”. Todde ha annunciato di avere chiesto al presidente del Consiglio regionale, Piero Comandini, di poter fare un’informativa urgente all’assemblea sarda. “È ora di chiedere conto di quello che dice a chi, invece, aveva parlato di allarmismi e che aveva parlato di posizioni diverse da parte del Governo centrale. Perché il Governo centrale è stato assolutamente coerente: quello che ha detto sta facendo - ha concluso - Altri sembra che vivano in un altro contesto, in un altro pianeta, magari su Marte: che atterrino in Sardegna”.",
    "author": null,
    "source": "Ristretti Orizzonti",
    "published_date": "2026-01-17"
  },
  "https://ristretti.org/calabria-dignita-sicurezza-diritti-il-carcere-come-specchio-della-democrazia": {
    "title": "Calabria. “Dignità, sicurezza, diritti: il carcere come specchio della democrazia”",
    "link": "https://ristretti.org/calabria-dignita-sicurezza-diritti-il-carcere-come-specchio-della-democrazia",
    "content": "di Elisa Barresi\nilreggino.it, 17 gennaio 2026\nCon Giovanna Francesca Russo, Garante regionale della Calabria e neo Coordinatrice nazionale dei Garanti regionali passando dalla tutela dei diritti alla sicurezza collettiva, passando per sanità penitenziaria, standard minimi e buone pratiche. La nomina di Giovanna Francesca Russo a Coordinatrice nazionale del forum dei Garanti regionali segna un passaggio significativo nel sistema delle garanzie per le persone private della libertà. Avvocato, Garante regionale della Calabria, Russo porta al livello nazionale un metodo basato su ascolto, misurazione e responsabilità istituzionale. In questa intervista affronta i nodi centrali del sistema penitenziario: il rapporto tra diritti e sicurezza, la sanità, la riorganizzazione e il valore delle buone pratiche come leva di cambiamento.\nAvvocato, Lei è anche Coordinatrice nazionale del forum dei Garanti regionali: cosa cambia, concretamente, con questo ruolo?\n“Il Garante è un presidio di legalità e umanità: vigila sul rispetto dei diritti fondamentali delle persone private della libertà personale, visita gli istituti, raccoglie segnalazioni, dialoga con amministrazioni e sanità, propone soluzioni operative e segnala criticità alle autorità competenti. Il lavoro quotidiano è fatto di ascolto, verifiche, mediazione istituzionale e soprattutto di metodo: trasformare problemi complessi in interventi concreti, misurabili e compatibili con la sicurezza. Con il ruolo e la fiducia accordatami dai colleghi delle altre regioni cambia la scala e la responsabilità. Coordinare significa armonizzare buone prassi tra Regioni, costruire standard minimi comuni, rafforzare il dialogo con il Garante nazionale, il DAP, il Ministero della Giustizia e le Regioni sulla sanità penitenziaria. In pratica: far sì che i diritti non dipendano dal CAP o dalla geografia. E che ciò che funziona in un territorio diventi modello replicabile altrove.”\nQuando si parla di carcere, spesso si contrappongono diritti e sicurezza. È davvero così?\n“No: è un falso dilemma. Il rispetto dei diritti è un moltiplicatore di sicurezza. Un carcere con cure adeguate, attività trattamentali, personale supportato e percorsi di reinserimento riduce tensioni, violenze, autolesionismi e recidiva. La sicurezza non è solo mura e cancelli: è anche clima, regole chiare, dignità e responsabilità. È protezione anche dagli abusi criminali e dalla sopraffazione verso il detenuto più fragile.”\nQual è oggi la priorità numero uno nelle carceri calabresi?\n“Due priorità, strettamente connesse: salute e riorganizzazione. La salute, perché senza una sanità penitenziaria realmente integrata nel SSR i diritti restano teorici, e non possiamo e non vogliamo permettercelo. Il Presidente e Commissario ad Acta Roberto Occhiuto ha più volte ribadito che una sanità efficiente è garanzia di legalità nei nostri territori, carcere incluso. La riorganizzazione è necessaria perché un sistema sotto pressione, o che non abbia scelto per tempo, produce ritardi e incidenti: in Calabria il tempo è spesso vantaggio per la criminalità organizzata, che sul carcere ha troppi interessi. Abbiamo eccellenze e criticità: il punto è trasformare le prime in rete e le seconde in piani correttivi, con tempi e responsabilità definite.”\nUn tema delicatissimo: la sanità. Cosa serve davvero?\n“Serve un approccio integrato, non emergenziale: valutazione del rischio, presa in carico sanitaria e psicologica, continuità terapeutica, formazione del personale, potenziamento della salute mentale, protocolli chiari per i momenti di crisi. E serve una cosa che spesso manca: la tempestività. Ogni ora conta. Stiamo lavorando da mesi a documenti tecnici su salute, formazione e lavoro, legalità e reinserimento: un metodo per riorganizzazione, implementazione delle risorse e cultura della prevenzione. Insisto su telemedicina, PDTA prioritari e una governance chiara. Dove la rete funziona si riducono traduzioni e piantonamenti, con benefici per sicurezza, costi e riduzione dei rischi per tutti.”\nLei parla spesso di “standard minimi”. Cosa significa in parole semplici?\n“Significa che alcuni livelli essenziali non possono dipendere dalle contingenze: tempi massimi per visite urgenti e differibili, accesso alle terapie, gestione delle cronicità, tutela della salute mentale, presa in carico delle dipendenze, continuità assistenziale in ingresso e in dimissione. Gli standard minimi non sono burocrazia, ma un indice di dignità verificabile. La qualità si misura con indicatori semplici e trasparenti: tempi di accesso alle cure, traduzioni evitabili grazie alla telemedicina, episodi critici, continuità terapeutica, ore di attività trattamentali, reinserimento. Senza misurazione restiamo nell’astratto; con la misurazione si governa. È qui che l’efficientamento del sistema diventa centrale per la garanzia dei diritti civili”.\nIn Calabria si può parlare anche di buone pratiche?\n“Sì, e va detto con onestà. Ci sono professionalità eccellenti nelle Direzioni, nella polizia penitenziaria, nella sanità e nel terzo settore; istituti dove il dialogo istituzionale funziona ai massimi livelli e dove l’innovazione, anche digitale, ha prodotto risultati importanti. Il mio compito è valorizzare ciò che va e non minimizzare ciò che non va. Non cerchiamo colpevoli, non è il nostro ruolo; lavoriamo sulle disfunzioni. Sono fiduciosa perché le risposte su idee che valgono davvero arrivano”.\nQual è il messaggio ai cittadini che pensano: “chi è in carcere non merita nulla”?\n“Che lo Stato è più forte quando non perde la misura del proprio potere: rigore e rispetto delle leggi. La pena è privazione della libertà, non della dignità. Il carcere riguarda tutti: se si esce peggio di come si entra, cresce la recidiva e peggiora la sicurezza collettiva. Non è buonismo: è realismo democratico”.\nC’è un progetto “bandiera” che sente suo, come Garante e Coordinatrice nazionale?\n“Rendere strutturale una rete nazionale di buone pratiche, armonizzare leggi e regolamenti, rafforzare i rapporti con gli organi di governo e la credibilità di proposte sempre più tecniche e condivise. Dobbiamo costruire continuità e responsabilità: i ruoli passano, la credibilità delle istituzioni resta. E poi i grandi obiettivi: donne private della libertà, giovani autori di reato, lavoro e sanità penitenziaria”.",
    "author": "Elisa Barresi",
    "source": "ilreggino.it",
    "published_date": "2026-01-17"
  },
  "https://ristretti.org/alessandria-la-trasformazione-del-san-michele-in-attesa-dei-detenuti-in-regime-di-41-bis": {
    "title": "Alessandria. La trasformazione del “San Michele” in attesa dei detenuti in regime di 41 bis",
    "link": "https://ristretti.org/alessandria-la-trasformazione-del-san-michele-in-attesa-dei-detenuti-in-regime-di-41-bis",
    "content": "di Paola Ferrari*\nIl Piccolo, 17 gennaio 2026\nLe recenti decisioni che riguardano il sistema carcerario alessandrino sollevano interrogativi profondi che non possono essere ridotti a una questione tecnica o di mera sicurezza. In particolare, la trasformazione del carcere di San Michele in istituto destinato ad accogliere detenuti sottoposti al regime di 41 bis. Sono scelte che toccano il rapporto tra Stato e territorio, tra legalità e coesione sociale, tra il dovere di reprimere il crimine e quello, altrettanto costituzionale, di tutelare la dignità della persona. Un equilibrio delicato, che richiede visione e responsabilità condivisa. La sicurezza viene riconosciuta come un bene comune indispensabile. Ma non può essere costruita attraverso decisioni calate dall’alto, prive di un confronto reale con le istituzioni locali. Ovvero con la Prefettura, il Comune, i servizi sanitari e sociali e la rete di associazioni che da anni opera dentro e fuori le carceri.\nL’arrivo di decine di detenuti sottoposti al 41 bis non è un fatto neutro. Cambia l’equilibrio di un territorio, impone misure straordinarie, richiede investimenti adeguati e soprattutto una strategia chiara e condivisa. Senza questi presupposti, il rischio è quello di lasciare sole le comunità chiamate a sostenere un peso così rilevante. Preoccupa in modo particolare la possibilità che questa scelta cancelli il lavoro paziente e spesso invisibile che a San Michele ha consentito negli anni percorsi di formazione, rieducazione e reinserimento. Esperienze che non rappresentano un elemento accessorio, ma il cuore della funzione costituzionale della pena.\nSmantellare questi percorsi senza spiegazioni e senza un progetto alternativo significa indebolire il carcere. E, con esso, l’intera comunità che lo circonda, privandola di uno strumento fondamentale di coesione e responsabilità sociale. Ancora più grave appare il silenzio che accompagna la situazione del carcere Don Soria. Struttura storica ma ormai inadeguata, segnata da carenze strutturali e da un crescente disagio umano”.\nQui, come in molte carceri italiane, la sofferenza si traduce troppo spesso in gesti estremi. I suicidi che hanno colpito Asti e Alessandria tra la fine del 2025 e l’inizio del 2026 non sono episodi isolati, ma l’ennesimo segnale di un sistema al collasso. I numeri sono inequivocabili. Ogni anno decine di persone si tolgono la vita in carcere, con un tasso di suicidi enormemente superiore a quello della popolazione libera. Un dramma che non riguarda solo i detenuti, ma anche gli operatori penitenziari, tra i quali il disagio psicologico è sempre più diffuso. Di fronte a questa realtà, il pericolo maggiore è l’assuefazione. Non si può accettare che la morte in custodia dello Stato diventi una statistica, né che il carcere venga percepito come uno spazio separato, estraneo alla coscienza collettiva.\nServe - conclude la nota - un cambio di paradigma. Meno annunci e più responsabilità, meno decisioni unilaterali e più coinvolgimento dei territori, meno logica emergenziale e più cura delle persone. ‘Spes contra spem’ non è uno slogan, ma un impegno concreto. Essere, come cittadini e come forze politiche, costruttori di speranza anche nei luoghi dove sembra impossibile immaginarla.\n*DemoS Piemonte",
    "author": "Paola Ferrari",
    "source": "Il Piccolo",
    "published_date": "2026-01-17"
  },
  "https://ristretti.org/civitavecchia-rm-la-visita-del-garante-i-detenuti-sono-609-su-347-posti-disponibili": {
    "title": "Civitavecchia (Rm). La visita del Garante: “I detenuti sono 609, su 347 posti disponibili”",
    "link": "https://ristretti.org/civitavecchia-rm-la-visita-del-garante-i-detenuti-sono-609-su-347-posti-disponibili",
    "content": "di Edoardo Iacolucci\nlacapitale.it, 17 gennaio 2026\nIl Garante delle persone private della libertà del Lazio, Stefano Anastasia, in visita alla Casa circondariale di Civitavecchia. Sovraffollamento al 175% Criticità su sovraffollamento e carenze di personale. Il Garante delle persone sottoposte a misure restrittive della libertà personale della Regione Lazio, Stefano Anastasia, ha svolto il 15 gennaio una visita di monitoraggio alla Casa circondariale di Civitavecchia. Con lui anche Corrado Lancia, Garante comunale di Civitavecchia, primo nominato dall’amministrazione cittadina dopo l’istituzione recente di questa figura di garanzia a livello locale. La delegazione è stata accompagnata dalla direttrice dell’istituto Anna Angeletti, responsabile della gestione del carcere, insieme ai funzionari dell’area sicurezza e di quella educativa. Durante la visita, i Garanti hanno potuto osservare direttamente le condizioni di vita all’interno della struttura.\nSovraffollamento e parametri di dignità - Nel corso del sopralluogo sono stati apprezzati gli sforzi della direzione e del personale, ma allo stesso tempo sono emerse criticità rilevanti legate al sovraffollamento, che in alcuni casi comporta una violazione dei parametri di dignità fissati dalla Corte europea dei diritti umani e dalla Cassazione. I detenuti presenti sono 609, di cui 42 donne, a fronte di 347 posti effettivamente disponibili, mentre i posti regolamentari sono 358. Il tasso di affollamento raggiunge così il 175 per cento.\nLe carenze di personale e l’area sanitaria - Un’altra area critica riguarda il personale. Gli effettivi della Polizia penitenziaria sono 253, rispetto a una previsione di 261 unità. Particolare attenzione è stata riservata all’area pedagogica, dove si registrano carenze significative, e all’area sanitaria, il cui responsabile ha segnalato la mancata stabilizzazione del personale medico e l’imminente ricambio dell’intero comparto infermieristico.\nI prossimi passi dei Garanti - I Garanti hanno annunciato che mercoledì prossimo effettueranno una nuova visita nella sede distaccata della casa di reclusione di via Tarquinia. Nelle settimane successive, le osservazioni raccolte confluiranno in un documento formale indirizzato alla direzione dell’istituto, contenente raccomandazioni sulle criticità rilevate. La visita rientra nell’attività di monitoraggio istituzionale del Garante regionale delle persone private della libertà.",
    "author": "Edoardo Iacolucci",
    "source": "lacapitale.it",
    "published_date": "2026-01-17"
  },
  "https://ristretti.org/modena-il-dap-chiude-le-porte-al-consiglio-comunale-in-carcere": {
    "title": "Modena. Il Dap chiude le porte al Consiglio comunale in carcere",
    "link": "https://ristretti.org/modena-il-dap-chiude-le-porte-al-consiglio-comunale-in-carcere",
    "content": "di Luca Barbari*\nIl Dubbio, 17 gennaio 2026\nIl Consiglio comunale di Modena aveva deciso: la seduta del 15 gennaio si sarebbe tenuta nella Casa Circondariale S. Anna, per ascoltare la Relazione annuale della Garante dei detenuti, professoressa Giovanna Laura De Fazio. Da mesi era arrivata l’autorizzazione della Direzione dell’istituto di pena. Ma nella giornata del 13 gennaio, appena 36 ore prima, il Dap ha comunicato il suo diniego, senza spiegarne i motivi. È una decisione grave e un segnale chiarissimo: si vuole che il carcere rimanga un luogo chiuso, impermeabile. La città non deve avervi accesso.\nSolo pochi giorni fa, durante la Commissione Servizi del Consiglio comunale, abbiamo ascoltato la Garante dei detenuti, il presidente delle Camere penali, associazioni, istituzioni penitenziarie e sanitarie, sindacati. Il Sant’Anna è stato definito un “piccolo inferno”, una situazione “abominevole”. Sovraffollamento, carenze strutturali, organici insufficienti, morti. Oggi ci sono circa 203 agenti, 50 in meno rispetto alla previsione della pianta organica (253), turni insostenibili, tensione nelle sezioni, attività trattamentali ridotte ai minimi termini, difficoltà anche nell’accompagnare le persone alle cure esterne, suicidi. La popolazione carceraria è quasi doppia rispetto ai numeri regolamentari, e una sezione è inagibile per problemi strutturali e di sicurezza. Non sappiamo se qualcuno ha riferito a Roma le risultanze catastrofiche emerse durante la commissione consiliare, incidendo sulla scelta del Dap.\nIl Dipartimento dell’amministrazione penitenziaria, e chi ha le deleghe politiche sul Dap, hanno avuto paura che il Consiglio entrasse in carcere per ascoltare la relazione della Garante, perché ascoltarla seduti sulle poltrone del municipio è cosa ben diversa dall’ascoltarla dopo aver passato il muro di cinta del penitenziario, aver sentito il freddo di quei muri grigi e la sofferenza che vi si respira? È in ogni caso una vicenda istituzionale incresciosa, figlia di una linea politica del sottosegretario meloniano Delmastro, che ha la delega sul sistema penitenziario, linea politica garantista per sé e forcaiola per gli altri. Negli ultimi mesi - e chi frequenta il carcere lo sa benissimo - una serie di circolari del Dap hanno ancor più irrigidito e centralizzato autorizzazioni per attività culturali, educative, ricreative e volontariato. Burocrazia aggiunta a burocrazia per ostacolare progettualità e reinserimento. E a Modena lo abbiamo visto: quante volte i volontari sono arrivati ai cancelli e non sono stati fatti entrare? Quante attività programmate e autorizzate sono poi saltate senza motivo? Penso ai cineforum organizzati dalla Caritas.\nIl carcere è lo specchio dello Stato. Anche a Modena quello specchio restituisce un’immagine cupa. In Commissione è emerso anche che il carcere usato è come contenimento della marginalità sociale. Povertà, dipendenze, fragilità psichiatriche, stranieri finiscono dietro il muro del carcere, lontano dalla vista della città. Così la risposta penale smette di essere extrema ratio. Ma non è nemmeno una scorciatoia, perché un detenuto costa circa 350 euro al giorno, a fronte di tassi di recidiva che arrivano al 65%. Un modello che dissipa risorse, lede diritti, mette in difficoltà chi lavora negli istituti, non produce sicurezza e non produce reinserimento.\nMolte realtà del Terzo settore suppliscono con risorse proprie e progetti efficaci, dimostrando che un’alternativa esiste, ma vengono ostacolate dalla “gabbia d’acciaio” della burocrazia del Dap. Anche il consiglio comunale è stato ingabbiato dalla immotivata decisione del Dipartimento dell’amministrazione penitenziaria: si ha paura della democrazia? Si pensa che i consiglieri democraticamente eletti siano una minaccia per la sicurezza del carcere? Non si sa, non ci è stato spiegato. Questo è inaccettabile.\nIl motto della Polizia Penitenziaria richiama la speranza: garantire la speranza. E invece il Dap da mesi chiude, centralizza, taglia i legami con la città, riduce gli spazi di relazione e di umanità. Quella seduta in carcere sarebbe servita a testimoniare a chi è ristretto e a chi lavora dentro la Casa Circondariale Sant’Anna che la città è presente e si interessa alle loro sorti. Non ci è stato consentito. Un ringraziamento a chi nonostante tutto questo resiste e con generosità porta speranza e luce con il proprio lavoro e con il proprio servizio, nonostante ci sia chi preferirebbe che dentro il carcere calasse definitivamente il buio. Coraggio e avanti!\n*Avvocato, Consigliere comunale di Modena",
    "author": "Luca Barbari",
    "source": "Il Dubbio",
    "published_date": "2026-01-17"
  },
  "https://ristretti.org/palermo-dove-si-riannodano-i-fili-delle-esistenze": {
    "title": "Palermo. Dove si riannodano i fili delle esistenze",
    "link": "https://ristretti.org/palermo-dove-si-riannodano-i-fili-delle-esistenze",
    "content": "di Claudio Bottan\nL’Osservatore Romano, 17 gennaio 2026\nLa sartoria della Cooperativa sociale Al Revés di Palermo, un progetto di inclusione “trasversale”. “Il bene comune siamo noi”. È il mantra di Rosalba Romano, che di mestiere farebbe l’assistente Sociale Specialista presso il Dipartimento Giustizia Minorile di Palermo, ma per passione dedica ogni minuto del suo tempo libero ad un progetto di inclusione “trasversale”. Le sue esternazioni le ritroviamo spesso stampate su t-shirt e borse che fanno l’occhiolino dalle vetrine di Sartoria Sociale. “Siamo tutti ex di qualcosa” e “No War” sono il biglietto da visita del laboratorio sorto in un bene confiscato alla mafia, non a caso a pochi passi dal carcere minorile Malaspina.\n“Non si è trattato di una sfida - dice Rosalba - bensì di consapevolezza. Nessuno si salva da solo, per questo abbiamo cercato di creare, proprio qui, un ambiente in cui ognuno, con i propri limiti, potesse esprimere paure, debolezze e persino la rabbia per i sogni infranti, ma soprattutto le aspirazioni”. Al civico 22 di via Alfredo Casella, periferia in fermento di Palermo, si riannodano i fili di esistenze sfilacciate. I tessuti donati, le macchine da cucire e l’allegro vociare delle donne che vi partecipano, fanno da sfondo ad una storia di coraggio e coerenza che ha dell’incredibile: dal palazzo di fronte, gli ex proprietari del bene confiscato, se si affacciano possono assistere in diretta all’evoluzione del termine “riciclaggio” che questa volta riguarda le esistenze umane.\nLa presidente della cooperativa sociale è la nigeriana Roseline Eguabor. La sua è una storia emblematica di inclusione sociale. “Io sono la dimostrazione che, incontrando le persone giuste, puoi trovare la tua strada. Vengo dalla Nigeria - racconta - e sono a Palermo da oltre vent’anni. Sono arrivata perché, facendo parte di una famiglia numerosa, avevo solo due opzioni: sposarmi molto giovane o andare via. Quando, però, sono arrivata in Italia, ho capito che dovevo ricominciare dall’inizio”. Roseline oggi è mediatrice culturale e ha scelto di mettere a disposizione la sua storia di rinascita per tutte quelle donne che, come lei, affrontano il viaggio della speranza inconsapevoli di ciò che le aspetta.\nNel laboratorio voluto dalla cooperativa sociale Al Revés funziona davvero tutto al contrario riguardo alla narrazione alla quale ci siamo ormai abituati: sono loro, le donne coraggiose, a tracciare il solco dell’inclusione. Rosalba, Roseline, Roberta, Rossella, Silvia, e tutte le altre volontarie che donano il proprio tempo anche alle donne recluse alla sezione femminile del carcere Pagliarelli ci raccontano una realtà sconosciuta, che però ci riguarda, seppure talvolta preferiamo non sapere. Trame di vita sfilacciate, storie, colori e scampoli di tessuti. Attorno ai tavoli del cucito si parla di speranza, ci si racconta di adozioni e di cadute rovinose con la certezza di non venire giudicati. Ne sa qualcosa Giusi, diffidente per natura e provocatrice per cultura, che del laboratorio è la mascotte, e lo sa Giuseppe, che qui ha trovato dimensione e stabilità.\nQui si riciclano materiali, si recuperano stoffe, si sperimentano tecniche artigianali, si formano competenze e si sviluppano percorsi di autoimprenditorialità e autonomia, creando capi e accessori che esprimono un’idea di moda responsabile, attenta sia all’ambiente sia alle persone. In Sartoria Sociale si ricompongono esistenze.\nOgni tanto arrivano scolaresche in visita e la baraonda aumenta. Salvo, il compagno di Rosalba, si è arreso all’evidenza: “Non c’è alternativa alla solidarietà contagiosa. Per questo mi sono attrezzato e accompagno l’avventura di Sartoria Sociale con Ape & Filo”, il mezzo della cooperativa Al Revés che è una estensione delle iniziative e sfila per i quartieri popolari della città per costruire e raccontare una Palermo più inclusiva, sostenibile ed etica.\nUn laboratorio tessile su strada con tanto di grucce, cassetti portaoggetti, appendiabiti, una macchina da cucire estraibile per sistemare gli abiti degli avventori ed un camerino per provarli. Una semplice macchina da cucire che si è inceppata proprio quando Fatoumata, una delle allieve più promettenti, aveva espresso il desiderio di poterla utilizzare per ricucire il suo passato. Ma poi ne è arrivata una nuova, grazie alla solidarietà. È questo il miracolo dell’inclusione.",
    "author": "Claudio Bottan",
    "source": "Ristretti Orizzonti",
    "published_date": "2026-01-17"
  },
  "https://ristretti.org/catania-progetto-senza-catene-per-il-reinserimento-raccolti-50mila-euro-dallarcidiocesi": {
    "title": "Catania. Progetto “Senza Catene” per il reinserimento, raccolti 50mila euro dall’Arcidiocesi",
    "link": "https://ristretti.org/catania-progetto-senza-catene-per-il-reinserimento-raccolti-50mila-euro-dallarcidiocesi",
    "content": "cataniatoday.it, 17 gennaio 2026\nÈ tempo di tracciare bilanci, valutare le ricadute concrete sul territorio e fornire prospettive per il progetto “Senza Catene”, un’opera segno del Giubileo 2025 dell’Arcidiocesi di Catania interamente dedicata al recupero e al reinserimento lavorativo e sociale dei detenuti. L’iniziativa, realizzata in collaborazione con la Caritas e il Servizio di Pastorale Carceraria dell’Arcidiocesi, si è concentrata sull’attivazione di una rete capillare di sostegno e sull’avvio di percorsi lavorativi concreti per le persone detenute ed ex detenute, offrendo loro una reale opportunità di riscatto e di ritorno dignitoso nella società. “Senza Catene” ha beneficiato di una raccolta di fondi destinata a intervenire su esigenze concrete come lavoro e studio: oltre 50mila euro da parrocchie, scuole, associazioni confederali, aziende, confraternite, associazioni agatine, club service, privati cittadini e organismi diocesani. Un impegno condiviso e diffuso che ha determinato risultati e altri ne farà emergere nell’anno in corso.\nNel corso del 2025, grazie ai fondi raccolti attraverso il progetto “Senza Catene”, sono stati attivati tirocini di inclusione per tre adulti precedentemente detenuti presso il carcere di Piazza Lanza, con una spesa complessiva di circa 10mila euro. Questi percorsi formativi costituiscono un’opportunità fondamentale per acquisire competenze professionali spendibili sul mercato del lavoro e per ricostruire un’identità sociale positiva dopo l’esperienza della detenzione. Parallelamente, è stato attivato un servizio di transfer finalizzato allo studio e al lavoro per alcuni minori detenuti presso l’istituto penale per minorenni (Ipm) di Bicocca, per un importo complessivo di circa 11 mila euro.\nQuesti giovani stanno seguendo importanti percorsi che spaziano dalla frequenza universitaria ai corsi di formazione professionale e scolastica, oltre a essere impegnati in attività lavorative che consentono loro di sviluppare competenze pratiche e di mantenere un contatto costruttivo con la realtà esterna al carcere. Di particolare rilievo, inoltre, l’acquisto di materiale destinato a rispondere alle esigenze più immediate e urgenti dei detenuti: oltre un centinaio di coperte ignifughe sono state donate alla Casa Circondariale di Bicocca.\nIl progetto “Senza Catene” proseguirà anche nel corso del 2026, consolidando e ampliando le iniziative già avviate. Le progettualità future, compatibilmente con i soggetti interessati e le aziende ospitanti, prevedono l’attivazione di nuove borse lavoro, l’avvio di ulteriori tirocini formativi presso realtà produttive del territorio disponibili ad accogliere queste persone, il supporto continuativo alla formazione scolastica e professionale, e l’individuazione di possibili modalità di impiego presso organismi diocesani e strutture ecclesiali.",
    "author": null,
    "source": "Ristretti Orizzonti",
    "published_date": "2026-01-17"
  },
  "https://ristretti.org/roma-dal-muro-al-pastificio-futuro-reinserimento-per-i-detenuti-del-carcere-minorile": {
    "title": "Roma. Dal muro al Pastificio Futuro: reinserimento per i detenuti del carcere minorile",
    "link": "https://ristretti.org/roma-dal-muro-al-pastificio-futuro-reinserimento-per-i-detenuti-del-carcere-minorile",
    "content": "di Annalisa Picardi\nunitedworldproject.org, 17 gennaio 2026\nNel carcere di Casal del Marmo (Roma), Pastificio Futuro è un progetto di produzione di pasta che offre formazione tecnica e impiego reale ai giovani detenuti. Un’iniziativa di economia sociale che vede nella gastronomia artigianale un percorso di reinserimento. Un muro può dividere, proteggere, nascondere. Ma può anche diventare una soglia. Casal del Marmo, carcere minorile. Dal novembre 2025 il muro di cinta dell’istituto penitenziario minorile racconta una storia diversa. Lì dove per anni il grigio del cemento segnava un confine netto, ora si apre un lungo murale fatto di colore, simboli e futuro. È il murale del Pastificio Futuro, un progetto che intreccia lavoro, arte e accompagnamento umano per offrire una seconda possibilità a giovani che hanno conosciuto il carcere.\nLa storia del Pastificio Futuro nasce da un incontro reale e simbolico insieme: l’abbraccio tra papa Francesco e padre Gaetano Greco, cappellano storico del carcere minorile di Casal del Marmo. Da quell’incontro è nata una domanda semplice e radicale: che cosa serve davvero a questi ragazzi per non farsi rubare la speranza? La risposta non è stata un’idea astratta, ma qualcosa di concreto: un lavoro vero. Un luogo dove imparare un mestiere, assumersi responsabilità, sperimentare relazioni sane e costruire giorno dopo giorno un futuro possibile.\nCosì è nato il Pastificio Futuro: un laboratorio di pasta secca artigianale, realizzato in una palazzina adiacente al carcere, dove giovani provenienti dal circuito penale minorile - detenuti in uscita o in area penale esterna - possono lavorare con un contratto regolare, imparando non solo a fare la pasta, ma a lavorare insieme. La scelta della pasta non è casuale. È un alimento semplice, quotidiano, capace di unire culture e famiglie diverse attorno a una tavola. Ma è anche una metafora potente: la pasta ha bisogno di tempo, di pazienza, di cura. Esattamente come i percorsi di cambiamento umano. Nel Pastificio Futuro, il lavoro non è solo produzione. È formazione, relazione, responsabilità condivisa. Educatori, operatori e ragazzi lavorano fianco a fianco, in uno stile che rifiuta le etichette e privilegia l’incontro. Qui nessuno è ridotto al proprio errore: ciascuno è riconosciuto per quello che può diventare.\nIl murale: una finestra sul possibile - Il murale inaugurato nel novembre del 2025 sul muro di cinta del carcere racconta visivamente questa storia. Realizzato con il contributo diretto dei ragazzi, rappresenta una lunga finestra aperta su un paesaggio altro: spighe di grano, uccelli in volo, mani che si tendono, un abbraccio che genera futuro. Non cancella il muro, ma lo trasforma. Non nega il limite, ma lo attraversa simbolicamente. Anche le imperfezioni del murale - gli errori, le sbavature - sono diventate parte del processo creativo. Un messaggio chiaro: ogni errore può essere riparato, ogni ferita può diventare un punto di partenza.\nDurante la cerimonia di inaugurazione è emersa una suggestione forte: ci sono ferite che non si possono cancellare, “buchi neri” che restano nella storia di una persona. Ma attorno a quei vuoti è possibile costruire, come l’erba che ricresce sul bordo di un cratere o i fiori che adornano un pozzo. Così anche ciò che ha fatto soffrire può essere circondato da segni di vita nuova, senza lasciare che divori la speranza di un futuro ancora da costruire.\nIl Pastificio Futuro non vuole essere un approdo definitivo, ma un luogo di passaggio. Uno spazio in cui imparare, rimettersi in piedi, acquisire strumenti per poi spiccare il volo verso altre opportunità lavorative e di vita. È questo l’orizzonte che emerge con forza dalle voci del reel: la speranza non come illusione, ma come possibilità concreta, costruita giorno dopo giorno attraverso relazioni affidabili, lavoro dignitoso e fiducia reciproca. Il Pastificio Futuro è oggi anche aperto al pubblico. La pasta prodotta può essere acquistata online e direttamente in sede, permettendo a chiunque di sostenere il progetto in modo semplice e concreto. Scegliere questa pasta significa partecipare a una storia di riscatto che non cancella il passato, ma non ne rimane prigioniera. Una storia che dimostra come il bene, quando si organizza e si fa comunità, possa davvero generare futuro.",
    "author": "Annalisa Picardi",
    "source": "unitedworldproject.org",
    "published_date": "2026-01-17"
  },
  "https://ristretti.org/lecce-cultura-formazione-e-lavoro-sono-diritti-dei-detenuti": {
    "title": "Lecce. Cultura, formazione e lavoro sono diritti dei detenuti",
    "link": "https://ristretti.org/lecce-cultura-formazione-e-lavoro-sono-diritti-dei-detenuti",
    "content": "csvbrindisilecce.it, 17 gennaio 2026\nA San Michele Salentino due giorni di confronto con garanti, istituzioni e associazioni del Terzo Settore per rafforzare il sistema di tutela dei detenuti e valorizzare percorsi di reinserimento sociale e professionale. Nel cuore di San Michele Salentino, negli spazi del Salone Lerna - la100lab, si terrà, il 19 e 20 gennaio, una significativa tavola rotonda dedicata ai diritti dei detenuti. Un incontro che vedrà la presenza congiunta di garanti territoriali, rappresentanti del sistema penitenziario, cooperative, associazioni e realtà del terzo settore impegnate nel reinserimento dei detenuti nella società. La giornata inaugurale sarà il 19 gennaio alle ore 17:00 nella quale interverranno figure istituzionali come Piero Rossi, Luigi Pannarale, Maria Mancarella, Valentina Farina, Pierpaolo D’Andria, Carlo Martello, Carmelo Rollo e Leonardo Palmisano.\nA seguire, la maratona testimoniale delle 18:00 darà voce a cooperative e realtà che ogni giorno operano all’interno e all’esterno degli istituti di pena: Rosa Ferro (Coop Soc il nuovo fantastico), Ilaria De Vanna, Icilio Martire, Antonietta Rosato (Fermenti Lattici APS), Elvira Zaccagnino (Edizioni la meridiana), Annamaria Ricciotti, Ilaria Palma, Salvatore Contaldi (Made in Carcere) ed Erminia Rizzi.\nIl secondo giorno vedrà un ulteriore momento di confronto, alle ore 17:00, con esponenti di associazioni impegnate in progetti innovativi: Vito Alfarano (AlphaZTL), Don Francesco Mitidieri (Noi e Voi), Umberto Di Gioia (Lavori in corso), Don Raffaele Sarno (Terre Solidali), Elsheikh Elrashid Ibrahim (Progetto Un’Altra Terra) e Irene D’Alò (Cittè Cittè odv-ETS). Promuovere percorsi educativi e professionali non rappresenta solo una garanzia di dignità per i detenuti, ma anche uno strumento efficace per la sicurezza collettiva e per la costruzione di una società più equa. Contatti:\nQuesto indirizzo email è protetto dagli spambots. È necessario abilitare JavaScript per vederlo.\n.",
    "author": null,
    "source": "Ristretti Orizzonti",
    "published_date": "2026-01-17"
  },
  "https://ristretti.org/il-conflitto-distruttivo-dei-ragazzi-di-oggi": {
    "title": "Il conflitto distruttivo dei ragazzi di oggi",
    "link": "https://ristretti.org/il-conflitto-distruttivo-dei-ragazzi-di-oggi",
    "content": "di Matteo Lancini*\nLa Stampa, 17 gennaio 2026\nQuesto non è un conflitto generazionale: l’aggressività è contro se stessi o contro i propri coetanei. La violenza giovanile odierna non è quasi mai l’espressione di un conflitto generazionale. Nonostante l’evidente disinteresse adulto nei riguardi del presente e del futuro dei più giovani, il gesto violento è sempre più spesso rivolto contro se stessi o contro i coetanei. Anche la consapevolezza delle ineguaglianze sociali di chi cresce ai margini e nelle periferie non si traduce frequentemente in impegno politico, in richiesta di maggiore eguaglianza, in movimento collettivo che lotta per il riconoscimento dei propri diritti. Il conflitto generazionale è ai minimi termini. Se la trasgressione e l’opposizione non sono più la cifra distintiva dell’adolescenza odierna, allora sarà un problema educativo.\nEcco allora diffondersi una visione semplicistica e terribilmente tranquillizzante. Le nuove generazioni sono state troppo coccolate, amate e protette. Sono mancati i limiti e le regole, la cui assenza, insieme all’utilizzo precocemente smodato di internet, ha spinto i ragazzi a comportarsi in modo arrogante e violento. Pensano di poter fare quello che vogliono e vivono in un’alterazione della realtà causata dai social e dai videogiochi. Per questo è necessario limitare l’utilizzo dello smartphone e introdurre provvedimenti restrittivi a scuola, anche in materia di comportamento. Così il cinque in condotta dovrebbe rappresentare un deterrente alla spinta ad aggredire un compagno a scuola e una multa di un migliaio di euro ai genitori una garanzia rispetto al fatto che loro figlio non esca da casa con un coltello da cucina e commetta un reato.\nSe neanche le segnalazioni di un aumento del disagio psichico giovanile, provenienti da moltissime organizzazioni nazionali e internazionali riescono a far comprendere che si tratta di un fenomeno complesso, che riguarda l’intera società, tutte le istituzioni e non solo la famiglia. Se neanche il malessere di molti adolescenti, segnalato da chiunque li frequenti quotidianamente, riesce ad essere interpretato come espressione di una sofferenza psicologica che rischia di evolvere in disperazione e dunque in violenza agita, continueremo ad assistere a iniziative mirate al raggiungimento del consenso emotivo e popolare degli adulti. Non si diffonderanno esperienze e proposte relazionali adulte capaci di prevenire il disagio psicologico giovanile e di trasformare i conflitti e le emozioni più disturbanti in parola.\nMi auguro davvero che non si arrivi a multare i genitori dei giovani che compiono gesti autolesivi o che tentano il suicidio. Mentre la giustizia farà il suo corso, il nostro compito è quello di provare a fare in modo che la morte di un ragazzo a scuola per mano di un suo compagno si trasformi in un’occasione di sviluppo della consapevolezza e della responsabilità adulta. L’unica possibilità che ci resta per provare a dare senso a un evento così angosciante, terrificante. Dare senso alla vita mentre domina la morte. Provare a interrogarsi su cosa stiamo facendo per i nostri figli e studenti, quali relazioni e quali modelli di identificazione proponiamo. Le politiche individualiste, aggressive, intimidatorie e violente proprie di questa epoca è altamente probabile contino qualcosa. Viviamo nel regno del Sé, dell’affermazione autocratica del proprio pensiero e del proprio sistema etico valoriale fino alla negazione del valore del pensiero, e del diritto a esistere, dell’altro.\nI modelli di identificazione proposti quotidianamente dagli adulti contano qualcosa. Così come conta l’impossibilità generazionale di esprimere sentimenti spiacevoli per gli adulti. Queste sono generazioni ascoltate a modo nostro. Un ascolto selettivo che non consente l’espressione di emozioni disturbanti come la rabbia, la tristezza e la paura. Non servono multe e repressione ma un adulto autentico capace di stare in relazione. L’umanità ha bisogno di un’alfabetizzazione emotiva degli adulti, di una nuova democrazia degli affetti. Non di nuove forme di prevaricazione adulta, spacciate per interventi educativi e normativi che ridurranno la disperata violenza giovanile.\n*Psicologo e psicoterapeuta, docente all’Università Milano-Bicocca e alla Cattolica di Milano, autore di: “Chiamami adulto” (Raffello Cortina ed.), fra i massimi esperti di disagio giovanile.",
    "author": "Matteo Lancini",
    "source": "La Stampa",
    "published_date": "2026-01-17"
  },
  "https://ristretti.org/altro-che-carcere-i-minori-hanno-bisogno-di-fiducia": {
    "title": "“Altro che carcere, i minori hanno bisogno di fiducia”",
    "link": "https://ristretti.org/altro-che-carcere-i-minori-hanno-bisogno-di-fiducia",
    "content": "di Marica Fantauzzi\nIl Dubbio, 17 gennaio 2026\nLa stretta repressiva in atto sta cancellando un modello che aveva messo al centro i ragazzi. Parla Francesca Mosiello, psicologa e mediatrice penale. Francesca Mosiello ha 23 anni quando per la prima volta varca la soglia dell’Istituto penale per minorenni di Casal Marmo. Era il 2003 e lei era una tirocinante in psicologia. È una delle prime cose che racconta, anche oggi, quando entra in Istituto. Tra i fatti che incuriosiscono di più i giovani detenuti che la ascoltano ce n’è uno, che oggi appare inverosimile: all’epoca, le ragazze e i ragazzi condividevano gli spazi detentivi comuni e la divisione tra i sessi nelle attività, ora considerata un paradigma della detenzione (anche) minorile, non era prevista.\nIn quegli anni, in Italia, il sistema penale minorile custodiva ancora con cura i frutti di una stagione precedente, quella a cavallo tra gli anni 80 e 90, che contribuì a costruire una cultura della giustizia minorile definita all’avanguardia per tutti gli anni successivi, almeno fino a oggi. Il lavoro che portò all’approvazione del Codice del processo penale minorile, promulgato nel 1988, fu l’esito di raccomandazioni internazionali e di contributi scientifici e costruito attraverso le riflessioni condivise di magistrati, assistenti sociali, psicologi, educatori che si incontravano ciclicamente per costruire, racconta Mosiello, un sistema basato sui principi della minima offensività e della deistituzionalizzazione. “Perché gli adolescenti dovevano transitare il meno possibile all’interno delle strutture detentive a vantaggio di un’area penale esterna, educativa e responsabilizzante”. La giovane età dell’imputato non era negoziabile, ma imponeva l’attivazione di una rete comunitaria che considerava il carcere come residuale e non perno attorno a cui far ruotare tutto il sistema delle pene. Con grande efficacia sulla riduzione della recidiva.\nTra coloro che contribuirono a costruire l’impianto della giustizia minorile c’era Gaetano De Leo, fondatore della cattedra di Psicologia giuridica dell’Università La Sapienza di Roma. E tra i primi a sperimentare la mediazione penale minorile in Italia. Per Mosiello, oggi psicologa e mediatrice penale esperta di giustizia riparativa, l’incontro con De Leo e con quel movimento culturale fu essenziale. “Nella giustizia riparativa, il reato non è solo la violazione di una legge ma un danno inferto a qualcuno con conseguenze anche gravi, che mantengono aperto un conflitto tra il reo, la vittima e la società. La risposta tradizionale è centrata sul colpevole, che merita la punizione, secondo una logica binaria che separa buoni e cattivi. In realtà, per chi fa mediazione penale, si può lavorare sulle conseguenze di quel conflitto-reato mettendo al centro la relazione tra le persone coinvolte, che si guardano negli occhi piuttosto che essere divise nei rispettivi ruoli e sono esse stesse ad indicare i bisogni di cui occorre occuparsi. Attraverso l’incontro e il dialogo, tra rei, vittime e società civile, si passa dalla pena alla riparazione di quel legame sociale infranto”.\nNegli anni il suo lavoro si è concentrato tanto sugli adulti quanto sui minori autori di reato e oggi cura percorsi di questo tipo anche al di fuori del perimetro penale, tramite la mediazione dei conflitti nelle scuole. L’attivazione della mediazione penale prescinde dalla gravità del fatto considerato reato e anzi, storicamente, più il reato è grave più la mediazione è efficace come pratica riparativa. “Scegliere di affrontare il dolore che si è provocato negli altri, anche guardandoli negli occhi, implica una presa di responsabilità enorme, in grado di avere effetti ben più trasformativi di quelli improbabili con la sola detenzione”.\nDistruttivo è un conflitto che non viene trattato, di cui non si parla più, su cui viene imposto un silenzio e una rimozione. Un fatto determina effetti solo distruttivi quando la relazione è lacerata e la fiducia interrotta non viene recuperata. E per farlo, per ritrovare quella fiducia, è necessario un incontro riparativo: per la vittima del reato, affinché possa comunicare la rabbia, la paura e la sofferenza che quel danno ha provocato, nel confronto con il reo, per chiedere, ascoltare, conoscere i rispettivi vissuti e trovare un senso a quanto accaduto.\nInsieme a una stretta collaborazione con gli Uffici di servizio sociale per minorenni (Ussm) e il Centro di giustizia minorile del Lazio, riuscirono a creare il primo centro a Roma di giustizia riparativa e mediazione penale per minorenni che ha lavorato in maniera ininterrotta dal 2013 al 2022. Oggi, però, è tutto fermo in attesa dell’applicazione della riforma Cartabia. “Lavorammo molto e bene, in dieci anni vennero seguite circa 600 situazioni”, ricorda Mosiello. In questi ultimi due anni gli osservatori principali, tra cui Antigone, hanno denunciato il sovraffollamento degli Istituti penali minorili, anche e soprattutto a seguito della stretta imposta da norme di stampo repressivo come il Decreto Caivano.\n“Decreti come questo vanno in una direzione completamente opposta a quella che si è percorsa per decenni: oggi si riduce lo spazio per la complessità e per l’educazione, a favore di una carcerazione trasversale, anche in giovanissima età e per reati trattati con efficacia nell’area penale esterna”.\nL’antico proverbio del saggio che indica la luna e lo stolto che guarda il dito secondo Mosiello andrebbe ribaltato, pensando ai minori che compiono reati. Gli adulti guardano la luna, ovvero l’aspetto fenomenologico del reato che abbaglia e crea allarme sociale. Mentre dovrebbero guardare il dito: ovvero il movimento che ha portato al reato, la soggettività del minore.\nQuali sono le ragioni? Quali i bisogni inespressi e i diritti violati di quel ragazzo? Il reato commesso in giovane età è una forma di comunicazione che va ascoltata e tradotta in pensiero, al riparo sia da emergenze politiche e propagandistiche, sia dalle fragilità di adulti che vogliono soprattutto evitare di comprenderlo con tutta l’angoscia e il dolore che trasmette. “De Leo scriveva che la responsabilità non è un fattore interno alla persona, ma una qualità della relazione: è solo dentro un rapporto con adulti capaci di assumersi la responsabilità di esserci, che i ragazzi possono sviluppare la loro responsabilità”. Nel 2017 Mosiello racconta di aver portato cinque ragazzi detenuti in carcere minorile in gita fuori, al lago, in fattoria, a teatro. “Li accompagnavamo solo io e il cappellano, una cosa impensabile oggi. La sicurezza? Era garantita dalla relazione che avevamo costruito con loro. Questo è il circolo della responsabilità. E della fiducia”. Eppure, oggi le istituzioni non sembrano interessate a far circolare fiducia e quindi speranza. “Gli incendi, le proteste, gli atti di autolesionismo a cui assistiamo negli Ipm d’Italia in questi mesi cosa sono se non azioni comunicative di qualcosa che non sta più funzionando in un sistema nato per essere residuale e che sta perdendo le sue funzioni pedagogiche?”. E a chi sostiene che i ragazzi autori di reato sono cambiati rispetto al passato, che i cosiddetti “maranza” o i minori stranieri non accompagnati non riescono a essere seguiti, Mosiello risponde che l’errore degli adulti è sempre quello di guardare la luna. L’abbaglio è credere che per alcune persone, per via di una supposta identità culturale o di classe, non ci sia via d’uscita dalla violenza.\n“Incontro ragazzi in carcere entrati in Italia a 12 anni, da soli, partiti dalla Libia o dalla Tunisia, sopravvivendo a un viaggio infernale obbligati a diventare grandi prima del tempo. Arrivano in un paese straniero, abbandonando precocemente la loro infanzia, e la loro famiglia. C’è uno psicoanalista francese, Maurice Corcos, che ha affrontato il concetto della disaffiliazione per parlare della distruttività dei giovani nelle banlieues francesi che credo si presti bene al nostro discorso. Lui sostiene che non abbiamo trattato quei ragazzi come nostri figli e loro, di conseguenza, non trovano uno spazio esistenziale nel Paese ospitante. Disadattati perché non adottati”.\nÈ la risposta sociale che riserviamo loro a produrre azioni violente. Ed è da quella risposta che dovremmo ripartire, con pensiero e competenza. “Questa è la funzione adulta, che non si spaventa ad incontrare il disordine che i giovani producono”. “Sai qual è l’episodio che scatenò il divieto di condividere gli spazi tra maschi e femmine in Ipm? Una banale rissa per una ragazza. Guai a lasciare che gli adolescenti si innamorino!”.",
    "author": "Marica Fantauzzi\nIl Dubbio",
    "source": "Il Dubbio",
    "published_date": "2026-01-17"
  },
  "https://ristretti.org/accoltellato-in-classe-a-la-spezia-abu-muore-a-19-anni": {
    "title": "Accoltellato in classe a La Spezia, Abu muore a 19 anni",
    "link": "https://ristretti.org/accoltellato-in-classe-a-la-spezia-abu-muore-a-19-anni",
    "content": "di Alfio Sciacca e Andrea Barsanti\nCorriere della Sera, 17 gennaio 2026\nL’inseguimento in classe e anche fuori, poi la coltellata che ha trafitto la milza. Un professore: “Ma non siamo il Bronx”. La vittima studiava e lavorava in pizzeria per aiutare la famiglia. Il killer aveva già portato armi a scuola. La speranza di familiari e amici che per tutto il pomeriggio hanno imprecato e pregato davanti al Pronto soccorso dell’ospedale Sant’Andrea di La Spezia si è dissolta alle 8 di sera. Abanoub Youssef, che tutti chiamavano “Abu”, egiziano, non ce l’ha fatta a superare le conseguenze della devastante coltellata al torace. Al suo arrivo in ospedale è andato in arresto cardiaco ed è stato rianimato per 90 minuti. I medici sono riusciti comunque a far ripartire il battito. Poi in sala operatoria per tre ore. Ma poco dopo il trasferimento in Rianimazione è deceduto.\nAveva appena 19 anni e frequentava l’istituto professionale Einaudi-Chiodo a La Spezia. Ad ucciderlo la coltella sferrata da un compagno della stessa scuola, Atif Zouhair, di un anno più piccolo, marocchino. Pizzetto, capelli ricci “aveva sempre l’aria dello spaccone”, così lo descrivono i compagni di scuola. Tutto è avvenuto intorno alle 11, al secondo piano dell’istituto professionale a quell’ora affollato di insegnanti e alunni che sono stati testimoni, pietrificati, di una tragedia che forse era prevedibile e magari si poteva evitare. Non era infatti la prima volta che l’assassino andava a scuola armato di coltello e in tanti sapevano, ma non si è riusciti ad intervenire in tempo.\nQuanto al movente sarebbe stato lo stesso Zouhair a confermarlo mentre veniva arrestato. “Volevo ucciderlo - ha detto -. Lui non doveva permettersi di mettere sui social una sua foto assieme alla mia ragazza”.\nCi sarebbe dunque una presunta contesa per questioni sentimentali dietro al delitto. Anche se amici e familiari giurano che questa spiegazione non sta in piedi, in quanto Abu non stava nemmeno sui social e quella foto di cui parla l’assassino forse sarebbe una vecchissima immagine di anni fa. Comunque tanto è bastato a indurre Atif ad armarsi di un grosso coltello da cucina e portarselo nello zaino, in mezzo ai libri di scuola.\nTutto sarebbe cominciato in bagno, durante un cambio di orario. Ci sarebbe stato uno scambio di accuse, la lite, poi Atif tira fuori il coltello. Abu coglie subito il pericolo e cerca di scappare in direzione della sua classe. Viene raggiunto e colpito proprio davanti alla porta. Un solo fendente, micidiale, sotto il costato che gli lacera il fegato provocando una copiosa emorragia. Abu cade a terra. È vigile ma continua a perdere sangue. Un’insegnante cerca di tamponare come può la ferita. Per i familiari l’ambulanza impiega mezz’ora prima di arrivare. Le condizioni di Abu sono disperate.\nPer l’assassino oltre all’accusa di omicidio potrebbe scattare anche quella della premeditazione. Al vaglio ci sono appunto le testimonianze dei compagni secondo i quali, appunto, dicono che non era la prima volta che veniva a scuola armato di coltello. In passato pare avesse minacciato altri studenti. Lo ripetono anche quelli che si sono radunati davanti al Pronto soccorso del Sant’Andrea. “Lo sapevano tutti che era pericoloso - raccontano- il coltello lo aveva portato a scuola altre volte”.\nTra i ragazzi a questa età si finisce sempre a tirare dentro la vita parallele sui social. “Quello li era un tipo dal coltello facile, aveva questa fissazione”, aggiungono i ragazzi del gruppo di amici che con Abu si vedeva al centro commerciale Le Terrazze. “In passato aveva pubblicato anche delle storie mostrando coltelli e anche mentre si procurava delle ferite”.\nOltre alla passione per i coltelli viene descritto anche come un soggetto un po’ instabile, irascibile e pronto ad attaccare briga per una banalità. In ospedale assieme ai tanti ragazzi c’è anche un insegnante di sostegno dell’istituto. Proprio il prof che per primo ha tentato di dare aiuto a Abu: “Quando sono arrivato al secondo piano era già a terra in una pozza di sangue. Ho cercato di tamponare la feria ma si vedeva che era molto grave. Ha perso tantissimo sangue”.\nIl prof accetta di parlare per tentare di “proteggere” il resto dei ragazzini che “sono troppo scossi e traumatizzati”. “Conoscevo sia l’aggressore sia Abu - racconta- anche se non sono miei alunni. Non riesco neanche io a spiegarmi come sia potuta succedere una cosa del genere”. In ogni caso ci tiene a dire che l’Einaudi-Chiuodo “non è una terra di nessuno”. “Non siamo certo il Bronx. Tutt’altro. La nostra è sicuramente una scuola multietnica, ma da noi i ragazzi sono tutti perfettamente integrati. Appena qualche settimana fa abbiamo fatto una festa multietnica e tutti sono venuti, alcuni anche con i vestiti tradizionali, ma c’è sempre un grande rispetto reciproco”.\nIn effetti Abu era un perfetto esempio di buona integrazione. I suoi genitori sono arrivati in Italia dall’Egitto oltre venti anni fa. Il padre fa il capocantiere ed è molto apprezzato sul lavoro. Anche Abu è nato in Egitto ed era arrivato in Italia a cinque anni. Era l’unico maschio con tre sorelle femmine. Oltre alla a scuola, per arrotondare e dare una mano alla famiglia alcune sere durante la settimana andava a fare il cameriere in un ristorante di La Spezia. “Aveva scelto il professionale per apprendere un mestiere e poter contribuire al bilancio familiare”, dicono i parenti. Si sa meno della storia persona dell’assassino. Anche lui figlio di genitori arrivati dal Marocco, anche se non si sa se sia nato in Italia.",
    "author": "Alfio Sciacca",
    "source": "Corriere della Sera",
    "published_date": "2026-01-17"
  },
  "https://ristretti.org/la-presidente-del-tribunale-per-i-minori-reati-triplicati-ragazzi-devastati-dalle-droghe": {
    "title": "La presidente del Tribunale per i minori: “Reati triplicati, ragazzi devastati dalle droghe”",
    "link": "https://ristretti.org/la-presidente-del-tribunale-per-i-minori-reati-triplicati-ragazzi-devastati-dalle-droghe",
    "content": "di Giuliana Ubbiali\nCorriere della Sera, 17 gennaio 2026\nSempre più diffuso l’uso di coltelli: “Dicono di averli come tutti, minimizzano fatti gravi”. “Il termine maranza? È sicuramente gergale, noi giudici non lo usiamo, salvo per volerci riferire al nuovo fenomeno di gruppi di ragazzini, spesso minorenni o neomaggiorenni, che stazionano nelle nostre città e commettono reati, a volte senza rendersene conto. L’etichetta però è una semplificazione, perché quando si esaminano i singoli comportamenti ci si accorge che ogni caso è a sé e il fenomeno è estremamente complesso”. Droga, psicofarmaci, problemi psichiatrici, coltelli, social, adulti smarriti di fronte a cambiamenti veloci: ecco la complessità.\nLa conosce bene Laura D’Urbino, neopresidente del Tribunale dei minori di Brescia, giudice minorile dal 1999.\nOgni ragazzo ha una storia personale, ma i minori che arrivano davanti al giudice in fondo hanno qualcosa in comune?\n“Sono ragazzi estremamente fragili, portatori di bisogni non risolti. Spesso hanno utilizzato e utilizzano in età estremamente precoce sostanze stupefacenti o psicofarmaci, anche associati tra loro o all’alcol, e sono già portatori di problematiche psichiatriche”.\nSi parla di psicofarmaci non prescritti...\n“Sì, esiste un mercato nero. Le sostanze più diffuse sono Rivotril e Lyrica, che hanno effetti devastanti e a volte paradossi: il Rivotril era usato come antiepilettico, dovrebbe calmare, ma assunto in forti dosi e associato spesso all’alcol mette i ragazzi in stato di agitazione e di totale incapacità. Commettono rapine in strada in rapida successione, ma poi al giudice dicono: “Può darsi, ma non mi ricordo”. Con un uso continuativo, in poco tempo, sviluppano problematiche psichiatriche”.\nQuali strumenti avete?\n“In certi casi disponiamo perizie psichiatriche, spesso il consulente conclude per una incapacità di intendere e volere, ma anche per la pericolosità sociale. Il giudice si trova nella condizione di applicare una misura di sicurezza, senza però la disponibilità di comunità terapeutiche adeguate alla complessità della problematica del minore”.\nIn che senso?\n“Questi ragazzi avrebbero bisogno di comunità a doppia diagnosi, dove essere da un lato contenuti e dall’altro curati. Ma le pochissime comunità a livello nazionale sono piene e hanno lunghe liste d’attesa. Ci si trova così a lasciare i ragazzi, in estrema ratio, in carcere, inadeguato però a rispondere ai loro complessi bisogni; oppure, peggio, sul territorio, come del resto succede per gli adulti. C’è una cronica e allarmante mancanza di risorse”.\nLe misure di sicurezza richiedono anche un monitoraggio, ulteriore lavoro...\n“È poco risaputo, ma all’interno del Tribunale dei minori abbiamo anche il Tribunale di Sorveglianza dei minori. Siamo sei magistrati più il presidente, con un’attenzione assente nei nostri confronti a livello di risorse. Questo per quanto riguarda i magistrati, che svolgono funzioni sia penali che civili - con oltre 2.500 sopravvenienze annue -, e per quanto riguarda il personale amministrativo, con carenze del 40%. Eppure abbiamo avuto un’esplosione dei reati commessi da minorenni. L’impressione è di lavorare per forza sull’emergenza, meno sulla prevenzione”.\nIn che misura sono aumentati i reati?\n“I reati contro il patrimonio, per intendersi i furti, sono passati da 294 nell’anno (giudiziario, ndr) 2022-2023, a 654 nel successivo, a 742 nell’ultimo”.\nSi parla di distretto, la proporzione può valere anche per Bergamo?\n“Sì. Le rapine sono aumentate da 84 nel 2023-2024 a 287 nel 2024-2025. Le estorsioni da 25 a 67. Lo spaccio di droga da 53 a 143 nuovi fascicoli. Le violenze sessuali da 27 nel 2022-23 a 35 e 90 nei successivi. Un altro fenomeno in aumento e particolarmente angosciante è quello dei maltrattamenti in famiglia, quasi sempre commessi da minori assuntori di sostanze psicotrope. Sono aumentate anche le richieste di misure cautelari: 104 rispetto alle 82 dell’anno precedente”.\nA proposito di misure cautelari: il carcere è veramente l’estrema ratio?\n“È la misura massima e residuale. Il collocamento in comunità consente, invece, di svolgere dei percorsi rieducativi con la messa alla prova, soprattutto se il ragazzo aderisce. Sono esperienze spesso positive, perché i minori, se non sono del tutto compromessi, comprendono il percorso. Nell’ultimo anno abbiamo disposto 37 misure cautelari in comunità e 57 in carcere, queste in aumento rispetto alle 42 dell’anno prima. Molti dei ragazzi in carcere sono minori stranieri non accompagnati che scappano dalle comunità e si danno alla vita di strada. Facciamo fatica a contenerli se non con la misura cautelare massima perché sono compromessi, spesso anche a livello psichiatrico e per l’abuso di sostanze”.\nIl carcere serve o rovina?\n“Ho sperimentato che una breve esperienza in carcere, quando viene poi sostituita con il collocamento in comunità, motiva il ragazzo ad aderire al percorso successivo. Questo, però, se il minore ha delle risorse residue su cui lavorare. Purtroppo nell’ultimo periodo abbiamo notato un aggravamento delle problematiche di tipo sanitario, per cui in carcere finiscono quasi solo i ragazzi rispetto ai quali è difficile pensare a percorsi alternativi”.\nE una volta diventati maggiorenni?\n“Per via del sovraffollamento anche delle carceri minorili, al compimento del 18° anno vengono trasferiti nelle carceri per adulti, anziché restare per completare il percorso educativo avviato come dovrebbe essere”.\nCapita che le famiglie non abbiano avvisaglie e restino sbalordite dai guai dei figli?\n“Sì, famiglie normali, almeno apparentemente. Ricordo il caso di un sedicenne che ha ucciso una prostituta. Non era noto ai servizi sociali, frequentava con profitto la scuola, svolgeva piccoli lavoretti per aiutare la famiglia”.\nMa di fronte a un caso del genere che spiegazione ci si può dare?\n“La mancanza di una motivazione comprensibile dall’adulto, forse anche dall’autore del reato, ex post, è una costante. Come nel caso dell’uso del coltello. I ragazzi dicono: “L’ho usato perché ho avuto l’impressione che mi guardasse male”. Non sono motivi futili, sono motivi inesistenti”.\nI ragazzini citano mai i trapper come riferimenti?\n“Non mi è capitato. Ma forse anche l’accesso precoce ai social di ragazzi così immaturi normalizza la violenza trasmessa via social, perché i minori non distinguono che cosa è reale da che cosa non lo è”.\nL’uso del coltello è dunque emerso come fenomeno…\n“Sì, è molto diffuso. Spesso i minori si giustificano con il fatto che lo portano tutti, quindi anche loro, per difendersi. Anche questo viene normalizzato”.\nMinimizzano? Per la serie: “Gli ho solo preso le cuffiette”.\n“Non sono consapevoli di commettere reati anche gravi. Prendere le cuffiette a un coetaneo ma in gruppo, usando violenza o minaccia, magari mostrando il coltello, è una rapina aggravata. Lo raccontano come se fosse il passatempo del pomeriggio. Così come dicono che cedere droga senza farsi pagare non sia spaccio, invece lo è”.\nUn tempo si parlava delle cattive compagnie.\n“Il tema del gruppo c’è. I ragazzi non hanno la capacità di dissociarsi, non si rendono conto che stare nel gruppo mentre qualcuno commette il reato significa partecipare. Dicono: “Ma io non ho fatto nulla”. Ma se sono presenti e non interrompono, per esempio la rapina, hanno rafforzato l’intento criminoso dell’amico”.\nDa una ricerca dell’Università per il Comune emerge che il luogo più frequentato dai ragazzi è la strada.\n“L’ho letta e mi ha ricordato un tema molto caro a don Fausto Resmini, cioè che l’educatore deve stare in strada, andare nel luogo dei ragazzi per raggiungerli. Loro hanno bisogno, da un lato, di presenza e autorevolezza, e dall’altro di affetto”.\nRigore e affetto: mancano da parte delle famiglie?\n“È emersa un’altra problematica enorme. Quella dei figli di seconda generazione con famiglie straniere integrate ma portatrici della cultura del genitore che interviene e sanziona, anche in maniera forte. È capitato che per un cellulare ritirato una ragazzina si gettasse dalla finestra. In altri casi, i figli denunciano i genitori di maltrattamenti, anche se non sono veri, perché sono arrabbiati con loro. Questi sono genitori in difficoltà e smarriti di fronte a comportamenti nuovi. Bisogna anche mettersi nei loro panni”.",
    "author": "Giuliana Ubbiali\nCorriere",
    "source": "Corriere della Sera",
    "published_date": "2026-01-17"
  },
  "https://ristretti.org/molteni-lega-anticipare-lentrata-in-vigore-del-pacchetto-sicurezza-anche-per-decreto": {
    "title": "Molteni (Lega): “Anticipare l’entrata in vigore del pacchetto sicurezza, anche per decreto”",
    "link": "https://ristretti.org/molteni-lega-anticipare-lentrata-in-vigore-del-pacchetto-sicurezza-anche-per-decreto",
    "content": "di Fabrizio Caccia\nCorriere della Sera, 17 gennaio 2026\n“Un decreto anti lame”, la maggioranza vuole accelerare dopo l’assassinio di La Spezia. Il Pd: “Solo slogan”. Il ministro dell’Interno Piantedosi spinge sul pacchetto sicurezza. Valditara: “Una tragedia per l’intero Paese”. La Lega ha fretta. La morte a La Spezia del giovane Youssef Abanoub, accoltellato a scuola da un suo compagno di classe, potrebbe accelerare ulteriormente la stretta decisa solo tre giorni fa dal governo Meloni per punire i reati legati alle lame, secondo l’Istat in crescita allarmante. “Sconvolgente, doloroso, assurdo - scrive su X il vicepremier Matteo Salvini. Troppa violenza, troppi coltelli anche tra i giovanissimi”.\nIl ministro dell’Interno, Matteo Piantedosi, vorrebbe perfezionare la bozza del nuovo pacchetto sicurezza (che contiene norme anche sulle manifestazioni pubbliche e il contrasto all’immigrazione) entro questo mese in Consiglio dei ministri e trasmetterlo poi in Parlamento per l’approvazione finale. Ma dopo lo choc per la morte di Abu, ecco che il sottosegretario all’Interno Nicola Molteni (Lega) rilancia: “Va fatta una riflessione sulla possibilità di un decreto, affinché se ne anticipi l’entrata in vigore”.\n“Un ragazzo per bene non va in giro col coltello in tasca”, attacca Salvini sui fatti di La Spezia. “Tra i banchi si portano libri, non coltelli nello zaino - aggiunge il leader della Lega -. Per questo siamo al lavoro per misure ancora più restrittive e tolleranza sottozero con i violenti di ogni razza e colore. Ci sarà una stretta su baby gang, maranza, portatori di coltelli, ma oltre alla legge servono prevenzione ed educazione”. La morte del diciannovenne spinge il ministro dell’Istruzione Giuseppe Valditara, a parlare di “dolore enorme e di una tragedia per l’intero Paese”.\nSecondo l’Istat dal 2024 c’è stato un aumento significativo dei reati commessi con coltelli tra i giovani, con un incremento delle denunce per porto abusivo di lame, specie a Milano, dove si registrano oltre 1.400 segnalazioni all’anno. Ma il fenomeno continua a dilagare: dalle risse legate alla movida milanese, passando per i guanti anti taglio dati in dotazione alle forze dell’ordine a Roma, fino ai metal detector fuori dalle scuole nel napoletano.\nCosì il Viminale è corso ai ripari, pensando a nuove norme, a cominciare dall’introduzione del divieto di porto di particolari strumenti atti a offendere, quelli “con lama flessibile, acuminata e tagliente di lunghezza superiore a 5 centimetri, a scatto o a farfalla, di facile occultamento e di frequente utilizzo”. La pena prevista per chi va in giro con coltelli di questo genere è da 1 a 3 anni di carcere.\nRicordiamo che il fatto in sé, cioè andare in giro con un coltello, è vietato già oggi. Ma diventerà vietatissimo con le nuove norme. Per gli altri coltelli o strumenti taglienti sopra gli 8 centimetri - salvo sempre che ci sia un giustificato motivo (lavoro, professione, attività sportiva) - la reclusione andrà da 6 mesi a 3 anni, con sanzioni accessorie che vanno dalla sospensione della patente, del passaporto, del permesso di soggiorno.\nÈ poi prevista un’ulteriore aggravante (aumento di pena da un terzo alla metà) se il reato avviene a volto coperto, in gruppo o in luoghi sensibili come banche, parchi, stazioni e, appunto, scuole. Il nuovo pacchetto introduce sul tema anche sanzioni fino a 1.000 euro per chi non sorveglia un minore che porti con sé una lama. E la vendita di coltelli ai minorenni sarà vietata anche online.\nMa l’opposizione attacca: “È molto cinico, come fa la Lega, strumentalizzare la morte del giovane studente di La Spezia - dice il capogruppo di Avs nella commissione Affari costituzionali della Camera, Filiberto Zaratti -. Se c’è una lezione che la destra dovrebbe imparare è che la repressione non garantisce sicurezza, per la quale occorrono azioni complesse e politiche sociali lontane dalle intenzioni di Meloni e Piantedosi”.\nNetta anche la presa di posizione dell’ex ministro della Giustizia ed esponente del Pd, Andrea Orlando: “Al di là degli slogan a effetto, quello che c’è da chiedersi è come sia possibile che all’interno di una scuola e sempre più spesso nelle strade ci siano atti di violenza tra i giovani. Credo che sia una domanda da farsi con grande serietà e sulla quale la politica non si dovrebbe dividere. È successo qualcosa, soprattutto dopo il periodo del Covid, che ha visto una crescita in tutto il Paese di atti di violenza”.",
    "author": "Fabrizio Caccia\nCorriere",
    "source": "Corriere della Sera",
    "published_date": "2026-01-17"
  },
  "https://ristretti.org/nella-morsa-di-una-duplice-crisi": {
    "title": "Nella morsa di una duplice crisi",
    "link": "https://ristretti.org/nella-morsa-di-una-duplice-crisi",
    "content": "di Sabino Cassese\nCorriere della Sera, 17 gennaio 2026\nIl mondo è stretto tra le difficoltà della democrazia e la fine dell’ordine internazionale. Da quando, 80 anni fa, la Carta delle Nazioni Unite ha proibito il ricorso alle guerre, vi sono stati nel mondo circa 200 conflitti bellici. Da quando, 20 anni fa, è stato avviato il programma delle Nazioni Unite per promuovere la democrazia, in circa 50 Paesi la democrazia è arretrata. Ma mai era accaduto quello che ora succede, e cioè che le due crisi, quella del diritto internazionale e quella della democrazia, si intrecciassero. Questa è la peculiarità della situazione odierna nel mondo.\nIl presidente americano ha dichiarato di poter fare a meno del diritto internazionale. Ha ritirato gli Stati Uniti da circa 70 organismi e programmi internazionali, e ha annunciato altri ritiri. Si è impossessato di navi straniere in acque internazionali, facendo ricorso alle forze armate. Ha dichiarato di non volere la Russia e la Cina come vicini e di voler acquisire la sovranità o il controllo su territori finitimi (Groenlandia, Cuba, Colombia). Ha catturato con la forza militare il capo di uno Stato straniero, eseguendo la decisione giudiziaria di uno Stato diverso da quello di appartenenza, e congelato le risorse di quello Stato che sono al momento negli Stati Uniti. Ma non è il solo a compiere operazioni di polizia con mezzi bellici. Si aggiunge l’”operazione militare speciale” del presidente russo contro la dirigenza ucraina, accusata di essere nazista.\nNonché la lotta del premier israeliano ad Hamas, ritenuto colpevole di terrorismo, nella striscia di Gaza. Queste sono altrettante iniziative che mescolano operazioni di polizia, attività belliche e pretese territoriali, mettendo a repentaglio la vita di milioni di persone innocenti. La durata di queste iniziative belliche, che violano l’articolo 2 della Carta delle Nazioni Unite, è diversa (il conflitto in Ucraina è al suo quarto anno; quello nella striscia di Gaza al suo terzo anno; la cattura del presidente venezuelano si è svolta in una notte); ma la natura ambigua o mista di queste iniziative consente di capire quanto è cambiato in questi ultimi anni il concetto stesso di guerra.\nUna seconda lezione che si trae da queste nuove realtà riguarda la debolezza dell’assetto prescelto al termine della Seconda guerra mondiale. Si creò un organismo internazionale incaricato di mantenere la pace, ma questo compito non fu affidato alla Assemblea delle Nazioni Unite, ma al suo Consiglio di sicurezza, nel quale le grandi potenze hanno diritto di veto. Così si riaprì la strada a chi detiene la forza, a danno del diritto. Tanto più che, poi, Nazioni Unite e gradi potenze hanno rivelato la loro incapacità di gestire il processo di “nation building” (così in Iraq, Afghanistan, Siria e Libia).\nLe cose non vanno meglio sul fronte interno. L’America è la più antica democrazia moderna. Ha fatto da esempio ai processi di democratizzazione nel mondo. Ma le sue istituzioni stanno mostrando la corda. Era nata con un vertice dell’esecutivo debole, a poco a poco la presidenza è divenuta imperiale. Era pluralista, ma il governo federale sta prendendo decisioni che spettano agli Stati. Si vantava di avere un governo limitato da “checks and balances”, ma ha ora messo troppi poteri nelle mani del presidente. Era liberale, ora si rivela autoritaria nei confronti di cittadini e dipendenti licenziati senza motivo e autorità indipendenti sottoposte a rigidi controlli. Si vantava di essere un regime capace di autocorreggersi, ora non riesce a frenarsi e sembra governata dall’arbitrio. Si vantava di poter evitare l’eccessiva durata nelle cariche, ma ha accettato che i giudici federali rimanessero in carica a vita (uno di essi, che sarà chiamato a giudicare Maduro, ha 92 anni).\nIn assenza di freni esterni, quelli del diritto internazionale, e di limiti interni, quelli della democrazia, il mondo si trova in una situazione inedita. Aveva superato la fase degli imperi e del colonialismo, governati dalla forza, con l’affermazione degli Stati nazionali, governati dal diritto; sembra ora regredire, ritornando alla divisione tra imperi, governati dalla forza. Da questa vicenda stiamo imparando due lezioni. La prima è che anche le più antiche e consolidate democrazie hanno nel loro interno istituti non democratici, che hanno acquistato forza con il tempo. La seconda è che anche gli accordi internazionali dei quali si è sempre vantata la lungimiranza avevano difetti che la storia ha messo in evidenza.\nInfine, in questo orizzonte buio, c’è una luce, e non proviene dall’esterno, ma proprio dall’interno del Paese che sta maggiormente scuotendo le basi dell’edificio seguito alla Seconda guerra mondiale. Negli Stati Uniti, in una bolla di immunità, si sono andate sviluppando le imprese che vengono denominate Big Tech. Sono poteri privati universali. Hanno bisogno che il loro campo di gioco - la Terra - venga livellato. Non sopportano e non accettano barriere nazionali o regionali. È da loro che può venire una spinta a riaprire il dialogo tra gli Stati, ad evitare le guerre, a raggiungere accordi, a riscoprire il multilateralismo. L’Unione europea, gigante regolatorio e nano politico e finanziario, ha un’arma potente per fare la prima mossa.",
    "author": "Sabino Cassese\nCorriere",
    "source": "Corriere della Sera",
    "published_date": "2026-01-17"
  },
  "https://ristretti.org/venezuela-detenuti-politici-scarcerati-ma-non-liberi": {
    "title": "Venezuela. “Detenuti politici scarcerati, ma non liberi”",
    "link": "https://ristretti.org/venezuela-detenuti-politici-scarcerati-ma-non-liberi",
    "content": "agensir.it, 17 gennaio 2026\nLa Commissione internazionale dei giuristi (Icj l’acronimo in inglese dell’ong, con sede a Ginevra), nel suo rapporto, presentato ieri, intitolato “Scarcerati ma non liberi”, analizza l’abuso delle detenzioni arbitrarie e delle misure cautelari per perseguitare il dissenso in Venezuela attraverso un documento organizzato in sette sezioni. Nel caso delle recenti scarcerazioni, si sottolinea che, perlopiù, “i processi penali seguono regolarmente il loro corso. Le organizzazioni della società civile che hanno accompagnato i detenuti hanno riferito che le persone sono state rilasciate, con l’imposizione di misure alternative che non implicano il carcere, ma che includono l’obbligo di presentarsi davanti ai tribunali, la proibizione di lasciare il Paese e il divieto di rilasciare dichiarazioni ai mezzi di comunicazione. L’obbligo di firma influisce negativamente soprattutto su chi vive lontano dalla capitale, poiché i tribunali antiterrorismo utilizzati per questi procedimenti hanno sede solo a Caracas, richiedendo viaggi costosi”.\nIl rapporto segnala che “molte delle persone consultate hanno indicato che spesso gli scarcerati non annunciano la propria liberazione e, insieme alle loro famiglie, preferiscono non parlare per timore che il rilascio possa essere revocato. Nonostante siano tecnicamente liberi, restano soggetti al processo penale senza la possibilità di esercitare il diritto alla difesa nominando un avvocato di fiducia”. Sebbene la sostituzione della detenzione preventiva con altre misure rappresenti un miglioramento delle condizioni per le vittime, “i processi e le limitazioni restano in vigore oltre ogni periodo ragionevole, trasformandosi in una forma di castigo sproporzionato. Le persone liberate non ottengono mai vera giustizia, compreso l’accesso a rimedi efficaci e riparazioni per le torture o i trattamenti crudeli, inumani e degradanti subiti durante la detenzione o la sparizione forzata. Le vittime continuano a correre il rischio di essere nuovamente incarcerate, generando un effetto intimidatorio sull’esercizio dei loro diritti umani, inclusi il diritto alla partecipazione politica, alla libertà di riunione pacifica e alla libertà di espressione”.",
    "author": null,
    "source": "Ristretti Orizzonti",
    "published_date": "2026-01-17"
  },
  "https://ristretti.org/se-lillegalita-di-stato-va-a-bilancio": {
    "title": "Se l’illegalità di Stato va a bilancio",
    "link": "https://ristretti.org/se-lillegalita-di-stato-va-a-bilancio",
    "content": "di Luigi Ferrarella\nCorriere della Sera, 16 gennaio 2026\nIl daltonismo dell’informazione: quando i numeri delle ingiuste detenzioni e delle carceri sovraffollate vengono ignorati. In politica, nell’informazione, e a maggior ragione all’incrocio tra politica e informazione, comanda chi impone l’agenda. Dunque non deve sorprendere il daltonismo che impone la (giusta) considerazione di alcuni dati, ma che eclissa la considerazione altrettanto impellente di dati analoghi.\nUno dei numeri che va per la maggiore in questo periodo, soprattutto da parte dei fautori del Sì al referendum che lo ritengono pertinente appunto alla modifica dello status del Csm e dell’assetto ordinamentale di pm e giudici, è ad esempio 32.263: il numero delle persone che in 33 anni, dal 1992 a oggi, con 253 euro per ogni giorno di carcere o 118 euro per ogni giorno di domiciliari sono state indennizzate dallo Stato a ristoro di una loro ingiusta detenzione.\nIn numero quasi analogo, e non in 33 anni ma solo negli ultimi 7 anni dal 2018 a oggi, 28.971 persone sono state indennizzate dallo Stato (con 1 giorno di riduzione della pena ogni 10 giorni trascorsi in cella, o con 8 euro al giorno in caso di pena già espiata) a ristoro del fatto che lo Stato li abbia detenuti nelle carceri in “condizioni inumane o degradanti”, secondo i parametri della sentenza della Corte Europea dei Diritti dell’Uomo che nel 2013 condannò l’Italia che non rispettava l’indispensabilità di almeno 3 metri quadrati a testa.\nEppure questo numero di indennizzi, diversamente dall’altro così baldanzosamente impugnato dalla politica, sembra non esistere. Come se queste altre persone - i detenuti - non fossero anch’esse, e prima di tutto, appunto persone. O come se eclissare questo numero servisse a sorvolare su altre evidenze statistiche: a cominciare dal numero di interviste date, di piani carceri proclamati, e di leggi risolutive annunciate, largamente superiore in questa legislatura all’incremento nelle carceri di soli 375 posti regolamentari teorici in più (e addirittura al decremento di 700 posti realmente disponibili in meno) rispetto all’insediamento nel 2022 del governo Meloni-Nordio, a fronte però di un contemporaneo aumento di 9.000 detenuti.",
    "author": "Luigi Ferrarella\nCorriere",
    "source": "Corriere della Sera",
    "published_date": "2026-01-16"
  },
  "https://ristretti.org/non-nuove-carceri-ma-carceri-nuove-lappello-dei-garanti-territoriali": {
    "title": "“Non nuove carceri ma carceri nuove”: l’appello dei Garanti territoriali",
    "link": "https://ristretti.org/non-nuove-carceri-ma-carceri-nuove-lappello-dei-garanti-territoriali",
    "content": "garantedetenutilazio.it, 16 gennaio 2026\nIl Portavoce Samuele Ciambriello e il Coordinamento della Conferenza nazionale dei Garanti territoriali delle persone private della libertà personale hanno redatto un documento per chiedere alla politica un provvedimento deflattivo, più interventi della magistratura di sorveglianza sulle misure alternative al carcere e la liberazione anticipata speciale da 45 a 70 giorni ogni semestre. Dal titolo “Non nuove carceri ma carceri nuove”, il documento lancia un appello alla politica e alle istituzioni affinché venga ripensato radicalmente il sistema penitenziario, superando una logica esclusivamente emergenziale fondata sulla costruzione di nuovi istituti.\nIl testo propone di porre al centro una vera e propria rivoluzione del sistema dell’esecuzione penale, orientata alla tutela della dignità delle persone detenute, alla garanzia effettiva dei diritti fondamentali e alla funzione rieducativa della pena, come previsto dall’articolo 27 della Costituzione.\n“Carceri nuove” significa infatti strutture e modelli organizzativi capaci di garantire condizioni di vita dignitose, tutela della salute, accesso al lavoro, alla formazione e a reali percorsi di reinserimento sociale. In questo quadro, la riduzione della popolazione detenuta viene indicata come condizione imprescindibile. Il Portavoce Samuele Ciambriello e il Coordinamento della Conferenza - composto da Giovanna Francesca Russo, Carmen D’Anzi, Valentina Calderone, Doriano Saracino, Giancarlo Giulianelli, Veronica Valenti e Diletta Berardinelli - individuano nella liberazione anticipata - sull’esempio delle misure adottate dopo la sentenza Torreggiani - uno strumento centrale e immediatamente efficace per contrastare il sovraffollamento, ridurre le sue gravi conseguenze sul piano della salute mentale, della prevenzione dei suicidi e delle condizioni di lavoro del personale, senza compromettere la sicurezza collettiva: “Per noi la liberazione anticipata riveste un ruolo centrale.\nL’esperienza successiva alla sentenza Torreggiani ha dimostrato come una liberazione anticipata speciale, con un incremento dei giorni di riduzione della pena e con procedure più rapide, possa produrre effetti concreti sul sovraffollamento, senza compromettere la sicurezza collettiva. La liberazione anticipata non deve essere letta come un atto di indulgenza, ma come uno strumento ordinario di esecuzione penale costituzionalmente orientata, capace di valorizzare i percorsi di responsabilizzazione e di buona condotta intrapresi dalle persone detenute”.\nIl Portavoce e il Coordinamento lanciano dunque un appello alla politica e alle istituzioni affinché si intraprendano con urgenza azioni concrete, in particolare: “Crediamo che ci sia bisogno anche di una legge ordinaria per superare nell’immediato il sovraffollamento, per mettere in campo risposte concrete per coloro che devono scontare meno di due anni, o, addirittura, meno di un anno (e sono ottomila), così come è stato fatto dal Governo Berlusconi nel 2003 o sempre dal Governo Berlusconi nel 2010 (Ministro della Giustizia Angelino Alfano) “.\nI dati oggi disponibili restituiscono un quadro allarmante sulle carceri: il progressivo aumento della popolazione detenuta, il ritorno a percentuali di sovraffollamento prossime a quelle che nel 2013 determinarono la condanna dell’Italia da parte della Corte europea dei diritti dell’uomo, il numero crescente dei suicidi e il diffuso disagio del personale penitenziario.",
    "author": null,
    "source": "Ristretti Orizzonti",
    "published_date": "2026-01-16"
  },
  "https://ristretti.org/pacchetto-sicurezza-piu-poteri-alla-polizia-e-liberta-sotto-scacco": {
    "title": "Pacchetto sicurezza. Più poteri alla polizia e libertà sotto scacco",
    "link": "https://ristretti.org/pacchetto-sicurezza-piu-poteri-alla-polizia-e-liberta-sotto-scacco",
    "content": "di Simona Musco\nIl Dubbio, 16 gennaio 2026\nLa nuova stretta sulla sicurezza messa a punto dal Viminale e anticipata ieri dal Dubbio delinea un salto di qualità per la politica del governo: una torsione autoritaria che rischia di comprimere diritti fondamentali e alterare l’equilibrio tra sicurezza e libertà, soprattutto sul terreno del dissenso e dell’immigrazione. La scelta di procedere con un decreto legge (che entro la fine del mese dovrebbe arrivare in Consiglio dei ministri), affiancato da un ddl più ampio, non è neutra. Il primo consente all’esecutivo di intervenire rapidamente, riducendo lo spazio di discussione parlamentare su misure che incidono direttamente sulle libertà personali.\nIl secondo diventa invece un terreno politico, utile a radicalizzare il confronto e a intestarsi una linea di “pugno duro” che, come mostrano i precedenti, produce consenso più che risultati strutturali sul fronte della sicurezza. Il filo rosso che attraversa entrambi i testi è l’inasprimento delle risposte penali e amministrative a problemi complessi. Per i minori, ad esempio, si amplia l’area della repressione preventiva: ammonimenti più estesi, misure cautelari, sanzioni indirette a carico delle famiglie. Una logica che sposta il baricentro dalla prevenzione sociale al controllo poliziesco, senza affrontare le cause profonde del disagio giovanile. Ancora più evidente è la stretta sul dissenso, con il rischio di una criminalizzazione preventiva della protesta, in cui l’esercizio del diritto di manifestare diventa un fattore di pericolosità sociale.\nSul fronte dell’immigrazione, il decreto segna un ulteriore passo verso la costruzione di un diritto speciale per gli stranieri. La disciplina del trattenimento nei Cpr viene ricondotta a norme di rango primario, ma insieme si limitano i poteri del giudice nella convalida, con l’obiettivo dichiarato di evitare “distorsioni interpretative”, tentando di sterilizzare il controllo giurisdizionale che ha finora posto argini alle pratiche più controverse, dai trattenimenti prolungati ai trasferimenti in Paesi terzi. Il blocco navale per generiche ragioni di sicurezza nazionale, l’obbligo di cooperazione dei migranti detenuti all’identificazione, la riduzione delle tutele per i minori non accompagnati e il restringimento dei ricongiungimenti familiari completano un quadro in cui l’efficienza amministrativa viene perseguita a scapito dei diritti fondamentali, mentre restano sullo sfondo le politiche di integrazione e accoglienza. In netto contrasto con questo irrigidimento, il pacchetto rafforza le tutele per le forze di polizia, introducendo uno scudo contro l’iscrizione automatica nel registro degli indagati e ampliando le garanzie operative. Un intervento che, combinato con l’indebolimento delle garanzie per cittadini e migranti, rischia di accentuare uno squilibrio tra poteri dello Stato, riducendo gli spazi di controllo e responsabilità.\n“Premesso che attendiamo di esaminare nel dettaglio le norme quando il governo emanerà il decreto - commenta al Dubbio Valeria Valente, senatrice dem e componente della Commissione Affari costituzionali - se quanto sta emergendo fosse confermato ci troveremmo di fronte a un preoccupante giro di vite da parte del governo Meloni sui diritti e le libertà, soprattutto di manifestare.\nLa sicurezza è un tema molto sentito dai cittadini e per questo è trasversale. Garantire la sicurezza nelle città - aggiunge - è però l’esito di politiche complesse economiche, sociali, ambientali. Preoccupa invece la pervicacia con cui, dopo avere per 4 anni agito solo sull’inasprimento delle sanzioni e sulla creazione di nuove fattispecie di reato, la destra di Giorgia Meloni continui a percorrere una strada che non ha dato frutti”. Nel nuovo pacchetto proposto dal ministro dell’Interno Matteo Piantedosi, continua Valente, “le uniche norme positive sembrano essere quelle contro la detenzione di coltelli e per rifinanziare il fondo degli enti locali per la sicurezza, ma non sappiamo con che cifre.\nPer il resto la destra sembra rafforzare il ricorso al “manganello” e alla repressione e mostra la sua faccia più retriva soprattutto contro i manifestanti, contro i quali anche se minorenni si dispone la possibilità di incorrere in un Daspo, di essere perquisiti senza autorizzazione dalle forze di polizia, di essere trattenuti anche per 12 ore per questioni di ordine pubblico, di rischiare il pagamento di sanzioni anche di 20mila euro. Si introduce addirittura anche il divieto di partecipare a riunioni o assembramenti in luogo pubblico - conclude -.\nAnche le norme sui migranti sono particolarmente repressive anche sul fronte dei minori non accompagnati. Tutto questo non ha niente a che vedere con la sicurezza vera, come sottolineano i sindaci che lamentano di essere stati abbandonati dal governo che non garantisce loro le risorse necessarie per attuare le politiche complesse necessarie che riguardano la riqualificazione urbana, l’inclusione sociale e il sostegno alle fragilità, l’ampliamento dei servizi il rafforzamento del controllo del territorio. La destra di Meloni sceglie invece ancora una volta la repressione, l’inasprimento delle pene, la compressione delle libertà individuali”.\nIl nodo politico è questo: la sicurezza viene affrontata quasi esclusivamente come un problema di ordine pubblico e controllo, non come il risultato di politiche sociali, urbane ed economiche integrate. E il rischio è quello di consolidare un modello fondato sulla repressione preventiva, sull’indebolimento delle garanzie e sulla riduzione del ruolo di controllo della magistratura. Un cambio di paradigma che rischia di normalizzare strumenti emergenziali e di trasformare l’eccezione in regola.",
    "author": "Simona Musco\nIl Dubbio",
    "source": "Il Dubbio",
    "published_date": "2026-01-16"
  },
  "https://ristretti.org/lallarme-dei-giuristi-sul-pacchetto-sicurezza-e-fuori-dal-solco-tracciato-dalla-carta": {
    "title": "L’allarme dei giuristi sul pacchetto sicurezza: “È fuori dal solco tracciato dalla Carta”",
    "link": "https://ristretti.org/lallarme-dei-giuristi-sul-pacchetto-sicurezza-e-fuori-dal-solco-tracciato-dalla-carta",
    "content": "di Vincenzo R. Spagnolo\nAvvenire, 16 gennaio 2026\nDal divieto di ingresso nelle acque italiane per le navi con migranti alle espulsioni. I testi, garantiscono al Viminale, sono già all’attenzione di Palazzo Chigi e potrebbero essere inclusi nell’ordine del giorno di uno dei prossimi Consigli dei ministri. Come anticipato mercoledì sera da Avvenire, le bozze circolate finora compongono un “pacchetto” formato da due differenti provvedimenti: un disegno di legge, in tre capi e 40 articoli, e un decreto legge di altri 25. La maggioranza di centrodestra, pur con un’accesa dialettica interna, lo ritiene - per dirla col sottosegretario leghista all’Interno Nicola Molteni - adeguato ad “alzare la qualità della sicurezza dei cittadini, del contrasto all’immigrazione irregolare e delle tutele e delle capacità operative delle forze di polizia”. Le opposizioni, invece, denunciano un pericoloso inasprimento delle norme in vari settori. Per capire, abbiamo chiesto le valutazioni di alcuni giuristi di vaglia.\nIl penalista: pene troppo severe per reati “minori” - Nel disegno di legge ci sono il divieto assoluto di porto di armi da taglio, di venderle a minori (col possibile arresto in flagranza del ragazzo che ne abbia una addosso) e l’ampliamento dei reati suscettibili di ammonimento del questore per 12-14enni, con sanzioni fino a mille euro per i genitori o chi deve sorvegliarli. E c’è un innalzamento di pene per furti e scippi: “Salgono già per la fattispecie base - considera Luca Masera, ordinario di Diritto penale all’università di Brescia -. E sotto l’aspetto della “dosimetria sanzionatoria” mi pare assurdo, visto che lo stesso minimo di 6 anni previsto per lesioni dolose e gravissime, varrebbe per un furto in abitazione. Così si scavalcano perfino i limiti contenuti nel Codice del 1930, che era già molto repressivo. E non vedo paragoni neppure con le legislazioni straniere di Paesi simili al nostro”.\nIl solco costituzionale della libertà di dissenso - C’è poi la vexata quaestio delle norme pensate per limitare gli atti violenti durante i cortei, obiettivo che il Governo continua a perseguire da inizio legislatura, assicurando tuttavia, col ministro dell’Interno Matteo Piantedosi, che il diritto a manifestare “è ampiamente garantito”. Nel nuovo pacchetto chi non si ferma all’alt della Polizia rischia fino a 5 anni di carcere. E il divieto di accesso ai centri urbani (Dacur) viene esteso ai denunciati per taluni reati. Ancora, gli agenti potranno “in casi di eccezionale gravità” procedere “alla perquisizione sul posto”. E “accompagnare nei propri uffici, e ivi trattenerle per non oltre 12 ore, per gli accertamenti di polizia, persone sospettate di costituire un pericolo per il pacifico svolgimento” di un evento.\nIl professor Masera non nasconde l’inquietudine: “Mi pare che, in linea coi precedenti pacchetti sicurezza, si corrobori una visione del manifestante come soggetto “pericoloso” da sottoporre a un regime speciale, a fronte delle tutele accordate alle forze di polizia”. Il riferimento è allo “scudo” (per i cittadini, ma anche per gli agenti) che evita l’iscrizione automatica nel registro degli indagati in presenza di una causa di giustificazione (legittima difesa, adempimento di un dovere, uso legittimo delle armi o stato di necessità).\nTeme una “trumpizzazione” dell’Italia? “La direzione di criminalizzare le manifestazioni e il dissenso pare chiarissima - è la risposta -. In Ungheria ci sono norme di questo genere e si andrebbe su quella strada”. La pensa così pure Ines Ciolli, professoressa associata di Diritto costituzionale alla Sapienza di Roma: “Diverse previsioni mi paiono al di là delle garanzie del dettato costituzionale: dalle perquisizioni ipotizzate quasi come strumento di controllo all’ammenda fino a 20mila euro per chi manifesta spontaneamente e senza preavviso. Penso ai giovani con poca disponibilità economica, che vedrebbero indirettamente limitata la loro libertà di riunione.\nMa il punto più “debole”, stando alle bozze che circolano, mi pare il divieto di partecipazione a riunioni o assembramenti in luogo pubblico da parte di chi ha una condanna non definitiva per reati di violenza a persone o a cose durante riunioni o assembramenti”. Ciò perché, argomenta la docente, “com’è noto, la Carta prevede la presunzione d’innocenza fino a sentenza definitiva, mentre qui si adotta una presunzione di colpevolezza contra Constitutionem. Ancor più evidente, peraltro, se si compara con la disparità di trattamento nata dalla norma che consente di non iscrivere nel registro degli indagati gli agenti di polizia” in caso di possibili eccessi.\nPer Carla Bassu, ordinaria di Diritto pubblico comparato a Sassari, “si conferma l’orientamento del governo Meloni a una “penalizzazione” della sicurezza, con misure restrittive che insistono in particolare su immigrazione e manifestazioni di piazza. E con un ampliamento dei poteri di polizia che, se confermato, renderebbe il sistema italiano tra i più rigidi nel panorama delle democrazie europee”. In ogni caso, avverte Bassu, “le nuove misure dovranno essere lette alla luce del parametro costituzionale, che prevede limiti invalicabili nelle garanzie dei diritti delle persone”.\nI migranti, i “blocchi” e il diritto internazionale - In materia di immigrazione, il ddl introduce l’interdizione temporanea a entrare nelle acque territoriali per pressione migratoria o minacce per l’ordine pubblico e la sicurezza nazionale (misura che potrebbe colpire le navi delle Ong che soccorrono nel Mediterraneo). Inoltre delimita il sindacato del giudice nella convalida dei provvedimenti di accompagnamento alla frontiera e di trattenimento (forse per contenere gli stop dei tribunali, che frenano il piano Albania) e restringe le categorie di familiari per cui l’immigrato può chiedere il ricongiungimento.\n“Che senso ha farlo? - si chiede l’avvocato Dario Belluccio, membro dell’Associazione per gli studi giuridici sull’immigrazione - E la chiusura delle acque territoriali? Richiama provvedimenti di natura militare nei confronti, presumibilmente, delle Ong che salvano vite in mare”. Scettica è pure la professoressa Ciolli: “Torna la saga della “deportazione” in Albania, insieme al divieto di ingresso nelle acque territoriali, senza valutare ad esempio se vi siano richiedenti asilo a bordo”. E ciò, conclude, “mi pare ai limiti delle garanzie costituzionali e della Convenzione europea dei diritti dell’uomo”. Insomma, in attesa di conoscere l’effettivo dettato delle nuove norme, qualche perplessità c’è.",
    "author": null,
    "source": "Avvenire",
    "published_date": "2026-01-16"
  },
  "https://ristretti.org/impunito-e-assolto-trumpizzazione-dello-sbirro": {
    "title": "Impunito e assolto, “trumpizzazione” dello sbirro",
    "link": "https://ristretti.org/impunito-e-assolto-trumpizzazione-dello-sbirro",
    "content": "di Patrizio Gonnella\nIl Manifesto, 16 gennaio 2026\nSe il presidente Usa è indifferente al diritto, da noi si vuole brutalizzare la legge in modo che si anestetizzi quella noiosa forma di limite che si chiama controllo giudiziario. Mentre a Strasburgo i giudici della Corte europea dei diritti dell’uomo condannano l’Italia per la morte violenta di Riccardo Magherini nelle mani della polizia, il governo prepara il secondo più grave attacco alla libertà di protesta della storia repubblicana. Il primo è stato inferto lo scorso giugno, quando è stato definitivamente approvato il precedente pacchetto sicurezza. Il secondo si compone di due nuove testi preannunciati dal governo che confluiranno in un decreto legge e in un disegno di legge. Se dovessimo graduare l’intensità repressiva dei due provvedimenti potremmo dire che ciò che è palesemente illegittimo è destinato al disegno di legge e sarà strumento della prossima lunga campagna elettorale.\nL’insieme delle due proposte governative trumpizza la legislazione italiana. Se il presidente Usa è indifferente al diritto, da noi si vuole brutalizzare la legge in modo che si anestetizzi quella noiosa forma di limite che si chiama controllo giudiziario. È un insieme di disposizioni assurde, fobiche contro tutti quelli che “danno fastidio”: ladri, immigrati, minorenni e attivisti sociali, pericolosamente messi insieme. Contemporaneamente vi sono disposizioni dirette a trasformare il poliziotto, genericamente inteso, in una sorta di Napoleone immune e impunito. Provo a spiegare in poche parole quali sono le norme meno digeribili.\nParto dal ladro: in base al disegno di legge, chi commette un furto in appartamento potrebbe subire una pena fino a dieci anni, ai livelli sanzionatori della violenza sessuale, della tortura o del disastro ambientale che mette a rischio l’intero ecosistema. Neanche il giurista fascista Alfredo Rocco aveva osato tanto. Il principio di proporzionalità è vergognosamente vilipeso. Come sempre gli immigrati sono la principale fonte di preoccupazione e interesse elettorale delle destre al governo. Lo sono al punto da prevedere il blocco navale temporaneo, deciso dall’esecutivo e senza controllo giurisdizionale. Già immagino un bel plastico a Porta a porta con tutte le barche di migranti potenzialmente respinte e affondate. Peccato che è una disposizione che, disprezzando il diritto internazionale del mare, è del tutto illegittima in base alla gerarchia delle fonti presenti in Costituzione.\nTra le tante norme presenti nel decreto legge che prendono di mira i migranti, negando diritti e riducendoli a merce, vi è quella che prevede una delega al governo per regolamentare la vita nei Cpr, come richiesto dalla Corte costituzionale. Su questo va chiarito da subito che è ingiustificabile, e dunque illegittimo, ogni trattamento dello straniero internato deteriore rispetto al detenuto rinchiuso in una prigione.\nI minorenni sono trattati solo come un problema penale. Nel disegno di legge si dedica una norma alla prevenzione della violenza giovanile, ma solo attraverso misure di polizia rivolte finanche verso bambini di dodici anni. Un’idea di prevenzione medievale. Ovviamente un ampio spazio è dedicato a chi protesta, agli attivisti, a chi partecipa alle manifestazioni di piazza. Sono previste perquisizioni straordinarie e fermi di polizia fino a dodici lunghe ore, rigorosamente senza controllo giurisdizionale. Siamo ben oltre la legge Reale che negli Anni 70 volle normalizzare i movimenti di piazza con il pugno di ferro.\nInfine, si delinea la figura del super poliziotto. Categoria estranea alle democrazie liberali. C’è una norma che pare scritta direttamente dall’ex ministro dell’Interno Salvini. E che sarà oggetto della sua personale campagna elettorale. La norma prevede che il pubblico ministero non indaghi un cittadino o un poliziotto che uccidono, feriscono, sparano, qualora lo facciano per legittima difesa il primo e nell’adempimento del dovere il secondo. Propaganda incostituzionale, pericolosa, che suggella la degradazione del pm a poliziotto, così mandando definitivamente a benedire l’obbligatorietà dell’azione penale.",
    "author": "Patrizio Gonnella\nIl Manifesto",
    "source": "Il Manifesto",
    "published_date": "2026-01-16"
  },
  "https://ristretti.org/il-nuovo-pacchetto-sicurezza-trasforma-il-dissenso-in-un-problema-di-ordine-pubblico": {
    "title": "Il nuovo pacchetto Sicurezza trasforma il dissenso in un problema di ordine pubblico",
    "link": "https://ristretti.org/il-nuovo-pacchetto-sicurezza-trasforma-il-dissenso-in-un-problema-di-ordine-pubblico",
    "content": "di Marco Grimaldi*\nIl Fatto Quotidiano, 16 gennaio 2026\nArrivano le “zone rosse” permanenti e il divieto di partecipare a pubbliche riunioni per chi è condannato anche in via non definitiva. Si ampliano così i poteri repressivi dello Stato. In Italia sta prendendo forma un disegno preciso: trasformare il dissenso in un problema di ordine pubblico. Lo vediamo nelle multe e negli avvisi di garanzia contro chi ha riempito le piazze denunciando il genocidio a Gaza e l’economia di guerra. In questi giorni, da Torino a Bergamo, da Massa a Treviso centinaia di studenti, cittadini, sindacalisti, attivisti stanno ricevendo multe salate (da 300 fino a 5000 euro) e avvisi di garanzia per aver partecipato a manifestazioni pacifiche in difesa dei diritti del popolo palestinese, soprattutto in occasione degli scioperi generali per la Global Sumud Flotilla del 22 settembre e del 3 ottobre 2025.\nEppure, durante quelle ore non si sono verificati scontri, né danni, né situazioni di pericolo per la sicurezza pubblica. E allora perché accade tutto questo? Perché il Decreto Sicurezza, divenuto legge l’11 aprile 2025, ha trasformato il blocco stradale o ferroviario in reato penale, per esempio. Perché il governo, nella sua deriva autoritaria e securitaria, ha deciso di usare lo strumento penale come mezzo di controllo sociale, di dissuasione di ogni forma di dissenso.\nOra, vediamo nuovamente tutto questo nero su bianco nel nuovo Pacchetto Sicurezza in arrivo alle Camere, che amplia ancora i poteri repressivi dello Stato e restringe gli spazi democratici. Lo fa con l’introduzione permanente delle cosiddette “zone rosse”, aree urbane vietate ai soggetti ritenuti “pericolosi”, anche solo denunciati o condannati in via non definitiva per reati commessi durante manifestazioni. E con il divieto di partecipare a pubbliche riunioni o assembramenti per chi è condannato anche in via non definitiva per reati commessi durante riunioni o assembramenti pubblici.\nLo fa rendendo Paese il laboratorio repressivo della Val Susa, autorizzando la polizia, nel corso di manifestazioni di piazza, a perquisire le persone sul posto e a trattenerle negli uffici fino a 12 ore, anche se solo sospettate di rappresentare “un pericolo per il pacifico svolgimento della manifestazione e per la sicurezza e l’incolumità pubbliche”. E punendo con detenzione da sei mesi a cinque anni chi non si ferma a un alt della polizia o si dà alla fuga con modalità “pericolosa per la pubblica e privata incolumità”. Quest’ultimo possiamo chiamarlo invece “articolo Ramy”.\nLo fa aumentando (fino a 20 mila euro) le sanzioni amministrative per mancato preavviso di un corteo o sit in, o per deviazione del percorso della manifestazione. È un modo per colpire i movimenti direttamente agendo sulle loro finanze, esattamente come le multe diramate in modo capillare agli attivisti pro Palestina. Lo fa accanendosi sui minori, ampliando l’elenco dei reati per cui si può applicare loro l’ammonimento del Questore e consentendone l’arresto in flagranza e l’imposizione di misure cautelari. E sulle loro famiglie, introducendo una sanzione amministrativa pecuniaria da 200 a 1.000 euro per il soggetto tenuto alla sorveglianza del minore. Ecco qui le “norme anti-maranza”.\nE, naturalmente, c’è sempre l’altra faccia della medaglia: ancora più impunità per le forze dell’ordine. Perché con queste misure gli agenti non saranno iscritti nel registro degli indagati se le loro azioni sono giustificate da “legittima difesa, adempimento di un dovere, uso legittimo delle armi, stato di necessità”. In sostanza, da qualunque cosa.\nInfine, il provvedimento prepara l’ennesima stretta sui diritti delle persone migranti, con l’interdizione temporanea del limite delle acque territoriali per “minaccia grave per l’ordine pubblico o la sicurezza nazionale”. Significa che il ministro dell’Interno potrà vietare per 30 giorni (prorogabili fino a sei mesi) a delle navi di attraversare il limite delle acque territoriali e disporne il fermo, se riterrà che ci sia il rischio di terrorismo ma anche solo di una “pressione migratoria eccezionale tale da compromettere la gestione sicura dei confini”, o di “eventi internazionali di alto livello che richiedano l’adozione di misure straordinarie di sicurezza”. In sostanza, sarà discrezione di Salvini decidere se la pressione migratoria è troppa o se un evento richiede misure straordinarie per imporre un vero e proprio blocco navale, ossia ciò che la Lega sogna da sempre. I migranti a bordo delle navi saranno rimpatriati o condotti in Paesi terzi (leggasi: nei CPR albanesi), senza quindi poter fare domanda di asilo.\nMa non solo: si introduce il vero e proprio “esilio amministrativo” per gli indesiderati, ossia la possibilità di rimpatrio per qualunque straniero sia ritenuto pericoloso per la sicurezza nazionale o “l’integrità delle relazioni internazionali e diplomatiche dello Stato”. Ovvero a prescindere dall’aver commesso reati o meno. Questo lo possiamo battezzare l’”articolo Shahin”, una misura che renderebbe lecito l’inaccettabile, ossia che, se un residente straniero ha posizioni che non piacciono al Governo, viene deliberatamente cacciato dall’Italia, anche se nel suo Paese d’origine rischia la vita. Sappiamo che, quando uno Stato sceglie la repressione come risposta politica, la democrazia si assottiglia. Non è ordine né sicurezza, è paura. E non possiamo accettarlo.\nE sappiamo che il nostro non è un caso isolato, anzi, si ispira a qualcuno: negli Stati Uniti, a Minneapolis, dopo l’uccisione di Renee Nicole Good, il governo ha mandato 2.000 agenti federali contro i manifestanti, come un esercito occupante. All’ondata di proteste in centinaia di città il regime di Trump risponde con una repressione sempre più brutale e scene da stato di polizia: porte sfondate, osservatori picchiati, persone sequestrate senza accuse né diritti. Per non dire della vera e propria scomparsa di stranieri, con prelievi, detenzioni indefinite in centri privati, deportazioni verso paesi terzi. Ma vediamo anche, in questo ciclone di violenza, crescere la resistenza civile e l’organizzazione collettiva.\nAnche in Italia, l’estrema destra ha deciso di colpire chi protesta, anziché chi viola i diritti. Per batterla serve più partecipazione, ma servono anche tutti gli strumenti democratici utili, tutte le armi costituzionali che ancora non ci sono state negate. Come i referendum che abbiamo alle porte contro la torsione autoritaria della nostra democrazia.\n*Attivista e Deputato, Alleanza Verdi Sinistra",
    "author": "Marco Grimaldi",
    "source": "Il Fatto Quotidiano",
    "published_date": "2026-01-16"
  },
  "https://ristretti.org/referendum-giustizia-raccolte-le-500mila-firme-contro-la-riforma-intanto-e-guerra-di-ricorsi": {
    "title": "Referendum giustizia, raccolte le 500mila firme contro la riforma. Intanto è guerra di ricorsi",
    "link": "https://ristretti.org/referendum-giustizia-raccolte-le-500mila-firme-contro-la-riforma-intanto-e-guerra-di-ricorsi",
    "content": "di Giulia Merlo\nIl Domani, 16 gennaio 2026\nIl Tar Lazio deve esaminare la domanda cautelare sospensiva presentata dai promotori contro la fissazione della data del voto il 22 e 23 marzo. Secondo loro, la data non tiene conto del tempo necessario alla Cassazione per esaminare il quesito. Le 500mila firme contro la riforma della magistratura sono state raggiunte con due settimane d’anticipo. Così il comitato dei Quindici oggi può festeggiare il traguardo e la raccolta rimarrà aperta ancora fino alla scadenza del termine, così da amplificare ancora di più il sostegno. L’effetto non è secondario: i promotori della raccolta, infatti, sono gli stessi che hanno depositato il ricorso al Tar Lazio con sospensiva contro la fissazione del referendum il 22-23 marzo da parte del consiglio dei ministri e poi con il decreto del Quirinale.\nI motivi del ricorso - La contestazione è che questa tempistica non rispetti il diritto dei cittadini che hanno firmato, perché non tiene in considerazione il tempo per la Cassazione di vagliare il quesito da loro sottoscritto, che è diverso rispetto a quello depositato dai parlamentari e accolto dalla Suprema corte, su cui attualmente si voterebbe. Dal 30 gennaio - data ultima di raccolta firme - è necessario far passare al massimo altri 30 giorni che sono il termine per la Cassazione per valutare il loro quesito. Le firme, infatti, sono state raccolte per un quesito che elenca gli articoli costituzionali modificati, mentre quello già approvato non lo fa.\nQuello approvato è: “Approvate il testo della legge costituzionale recante “Norme in materia di ordinamento giurisdizionale e istituzione del tribunale disciplinare” approvato dal Parlamento e pubblicato nella Gazzetta Ufficiale n. 253 del 30 ottobre 2025?”. Quello della raccolta, firme, invece, è: “Approvate il testo della legge costituzionale concernente “Norme in materia di ordinamento giurisdizionale e di istituzione della Corte disciplinare” approvato dal Parlamento e pubblicato nella Gazzetta Ufficiale n. 253 del 30 ottobre 2025, con la quale vengono modificati gli articoli 87 comma 10, 102 comma 1, 104, 105, 106 comma 3, 107 comma1 e 110 comma 1 della Costituzione?”.\nQuindi - è il ragionamento dei firmatari - il referendum avrebbe dovuto contare la forbice costituzionale del cinquantesimo-settantesimo giorno per fissare la data non dal 30 gennaio come è stato fatto, ma dal 30 febbraio per dare il tempo alla Corte di valutare il quesito, arrivando quindi a metà aprile con la data del referendum. Inoltre, è la contestazione, la data si sarebbe dovuta fissare dopo che la raccolta firme era stata completata e non prima.\nLa guerra al Tar - Il Tar del Lazio si è già parzialmente espresso e il 14 gennaio non ha accolto la richiesta di sospensione cautelare urgente della deliberazione del Cdm sulla data e del decreto presidenziale conseguente. La domanda cautelare sospensiva, invece, sarà esaminata nell’udienza collegiale fissata per il prossimo 27 gennaio. È stata infatti accolta - “sussistendo le ragioni di urgenza richieste” - l’istanza con cui i ricorrenti chiedevano “l’abbreviazione alla metà dei termini processuali riferibili alla celebrazione della camera di consiglio deputata alla trattazione collegiale della domanda cautelare”. Intanto, però, il comitato del Sì promosso dalla fondazione Einaudi si è mosso e ha deciso di costituirsi davanti al Tar per opporsi alla richiesta di sospensiva.",
    "author": "Giulia Merlo\nIl Domani",
    "source": "Il Domani",
    "published_date": "2026-01-16"
  },
  "https://ristretti.org/il-referendum-sulla-giustizia-rischia-di-slittare": {
    "title": "Il referendum sulla giustizia rischia di slittare",
    "link": "https://ristretti.org/il-referendum-sulla-giustizia-rischia-di-slittare",
    "content": "di Federico Gonzato\npagellapolitica.it, 16 gennaio 2026\nI promotori della richiesta popolare, che ha raggiunto le 500 mila firme, hanno avviato un contenzioso contro il governo per la decisione di fissare il voto il 22 e 23 marzo. Nella tarda mattinata di giovedì 15 gennaio la raccolta firme popolare per chiedere l’indizione di un referendum sulla riforma costituzionale della giustizia ha superato le 500 mila firme. La raccolta, avviata il 22 dicembre da un comitato di 15 cittadini e giuristi, ha raggiunto la soglia richiesta dalla Costituzione per essere valida. Come previsto dalla legge, il comitato promotore potrà ora depositare la richiesta di referendum alla Corte di cassazione, che avrà 30 giorni di tempo per esaminarla e, a seguire, entro cinque giorni dovrà notificare la decisione ai proponenti del referendum.\nIn realtà, una data per il referendum costituzionale sulla separazione delle carriere dei magistrati c’è già. Il 12 gennaio il governo ha stabilito che il referendum si terrà il 22 e 23 marzo, sulla base delle richieste presentate dai parlamentari subito dopo il via libera della riforma, e approvate dalla Corte di cassazione a metà novembre. La decisione del governo di fissare la data del referendum senza attendere la conclusione della raccolta firme popolare è stata criticata da più parti. I promotori hanno contestato al governo di non aver rispettato il termine di tre mesi previsto dalla Costituzione per presentare tutte le richieste di referendum su una riforma costituzionale. Per la riforma sulla separazione delle carriere, approvata a fine ottobre, il termine scade il prossimo 30 gennaio.\nPer contro, il governo ha deciso di indire in anticipo il referendum sulla base della legge del 1970 che regola l’organizzazione di queste consultazioni. Questa legge stabilisce che il governo può fissare la data di un referendum costituzionale entro 60 giorni dalla decisione della Cassazione. Dunque, dato che la Corte di cassazione si era espressa sulle richieste dei parlamentari lo scorso 18 novembre, il governo poteva indire il referendum sulla riforma costituzionale della giustizia entro il 17 gennaio, cosa poi effettivamente avvenuta. Entrambe le interpretazioni delle norme sui referendum sono legittime, sebbene nei precedenti quattro referendum costituzionali che si sono tenuti nella storia della repubblica i governi abbiano sempre atteso la scadenza dei tre mesi previsti dalla Costituzione.\nIl contenzioso giudiziario - In ogni caso, il comitato dei 15 promotori del referendum nei giorni scorsi ha presentato ricorso al Tribunale amministrativo regionale del Lazio (TAR) per annullare il decreto con cui il governo ha fissato la data al 22 e 23 marzo, chiedendo la sospensione del decreto fino al giorno della decisione del TAR stesso. Il 14 gennaio il TAR ha respinto la richiesta di sospendere il decreto, fissando per il 27 gennaio la data della decisione nel merito del ricorso. Ma che cosa succederà quindi? Secondo il costituzionalista Alfonso Celotto, professore di Diritto costituzionale all’Università Roma Tre, si può aprire un complesso contenzioso giudiziario. “Il TAR potrebbe decidere di annullare il decreto del governo con cui ha fissato la data del referendum, in attesa che la Cassazione si esprima sulla nuova raccolta firme, e il governo dovrebbe dunque fissare una nuova data per il referendum”, ha spiegato Celotto.\nTra le altre cose, la Cassazione dovrà valutare il testo del quesito presentato dai promotori, che è diverso rispetto a quello approvato a novembre dopo le richieste dei parlamentari. Il quesito contenuto nella raccolta firme popolare è più dettagliato rispetto a quello approvato dalla Cassazione a novembre, perché a differenza di quest’ultimo elenca nello specifico gli articoli della Costituzione che sono stati modificati dalla riforma della giustizia. Celotto ha spiegato che, se il TAR confermasse invece il decreto del governo, dopo la presentazione delle firme in Cassazione il comitato promotore del referendum popolare potrebbe fare comunque fare ricorso alla Corte Costituzionale, chiedendo a quest’ultima di esprimersi sul decreto che ha fissato il referendum. Insomma, non è chiaro al momento che cosa potrà succedere rispetto alla data del referendum stabilita dal governo. “Fino al giorno 27 gennaio noi siamo in fiduciosa attesa, poi vedremo”, ha detto il ministro della Giustizia Carlo Nordio parlando con i giornalisti alla Camera.",
    "author": "Federico Gonzato",
    "source": "pagellapolitica.it",
    "published_date": "2026-01-16"
  },
  "https://ristretti.org/il-dibattito-sul-referendum-non-aiuta-a-capire-cosa-sia-meglio-tra-si-e-no": {
    "title": "Il dibattito sul referendum non aiuta a capire cosa sia meglio tra Sì e No",
    "link": "https://ristretti.org/il-dibattito-sul-referendum-non-aiuta-a-capire-cosa-sia-meglio-tra-si-e-no",
    "content": "di Renato Balduzzi\nAvvenire, 16 gennaio 2026\nDovremmo riuscire a passare dalla Babele attuale, caratterizzata da confusione di lingue e approcci, a un’agorà, una piazza comunicativa dove ci si rispetti e si discuta sul nucleo delle questioni. Mentre la raccolta delle firme appoggiate dai Comitati per il No al referendum costituzionale sulla cosiddetta riforma Nordio supera agevolmente, in poche settimane, la soglia delle 500.000 (attestando una volontà di partecipazione popolare che dovrebbe essere bene accolta un po’ da tutti, quale che sia l’orientamento nel merito), la discussione pubblica continua a essere assai accesa e sarebbe il momento adatto per aiutare l’intero corpo elettorale a farsi un’idea precisa della tematica in discussione, così da orientarsi in vista del voto del 22-23 marzo. Quanti elettori sanno distinguere tra magistrati giudicanti e requirenti, conoscono ruolo, funzioni e composizione del Consiglio superiore della magistratura, hanno chiaro il significato e i limiti del cosiddetto autogoverno della magistratura o sono consapevoli del senso e della delicatezza della responsabilità disciplinare del magistrato e della sua differenziazione da quella penale o civile? Bastano queste poche domande per comprendere la formidabile occasione che la discussione referendaria rappresenta, in un Paese dove alla qualità unanimemente apprezzata della Costituzione non si è mai accompagnata una corrispondente e capillare educazione costituzionale.\nPurtroppo, ancora una volta, rischiamo di partire con il piede sbagliato, trasformando un’importante occasione di crescita complessiva della cultura costituzionale del Paese in una confusa discussione nella quale ciò che conta è denigrare l’opposto orientamento e non invece permettere al lettore di apprezzare i motivi e i termini del quesito proposto agli elettori. Sotto quest’ultimo profilo, rilevo di passaggio che il testo del quesito, come suggerito dai Comitati per il No, appare maggiormente in grado, rispetto a quello proposto dai parlamentari di entrambi gli schieramenti, ammesso dalla Cassazione e incluso nel decreto presidenziale di indizione, di consentire all’elettore attento di cogliere la portata della revisione da approvare o da respingere e la sua incidenza sull’equilibrio costituzionale vigente.\nIn questa falsa partenza, si sono distinti negli ultimi giorni alcuni fautori del Sì, commentatori anche solitamente attenti ed equilibrati i quali tuttavia, in tale circostanza, non mi pare stiano facendo un buon servizio ai loro lettori o ascoltatori. Che senso ha mescolare citazioni estrapolate frettolosamente e casualmente dagli Atti dell’Assemblea costituente con le opinioni dei promotori del nuovo processo penale della fine degli anni Ottanta, senza tenere conto del complessivo esito del lavoro che ha portato al modello costituzionale di magistratura e di Csm, o della diversissima attuazione ed applicazione che la riforma del processo ha conosciuto in questi quasi quattro decenni?\nSe si vuole controbattere alle preoccupazioni circa l’impatto della revisione sull’indipendenza della magistratura, dobbiamo partire dall’analisi delle motivazioni e del significato complessivo della revisione stessa, che sono, come si ricava dai documenti preparatori e dall’interpretazione “autentica” datane dai proponenti, quelli di “riequilibrare” i rapporti tra politica e magistratura a beneficio della prima, incidendo sul ruolo, la funzione e la fisionomia del Csm. Su tutto ciò, neanche una riga: da qui la confusione per gli elettori. Domanda forse retorica: siamo ancora in tempo a passare da Babele, cioè dalla confusione delle lingue e degli approcci, all’agorà, cioè a una piazza comunicativa dove non soltanto ci si rispetti, ma si discuta sul nucleo delle questioni?",
    "author": "Renato Balduzzi\nAvvenire",
    "source": "Avvenire",
    "published_date": "2026-01-16"
  },
  "https://ristretti.org/magherini-la-cedu-condanna-litalia-morte-evitabile": {
    "title": "Magherini, la Cedu condanna l’Italia: “Morte evitabile”",
    "link": "https://ristretti.org/magherini-la-cedu-condanna-litalia-morte-evitabile",
    "content": "di Damiano Aliprandi\nIl Dubbio, 16 gennaio 2026\nLa Corte europea dei diritti dell’uomo ha condannato l’Italia per la morte di Riccardo Magherini, l’uomo di 40 anni deceduto a Firenze nella notte tra il 2 e il 3 marzo 2014 dopo essere stato immobilizzato dai carabinieri in posizione prona per circa venti minuti. La sentenza individua due violazioni dell’articolo 2 della Convenzione europea: una relativa all’uso della forza da parte degli agenti (diritto alla vita), l’altra alle carenze nell’indagine e nell’addestramento delle forze dell’ordine. I giudici di Strasburgo non mettono in discussione le decisioni dei tribunali italiani, che nel 2018 avevano assolto definitivamente i quattro carabinieri coinvolti. Ma certificano che lo Stato italiano non ha fatto abbastanza per proteggere la vita di Magherini, né prima né dopo quella tragica notte fiorentina.\nUna notte di marzo a Firenze - Tutto inizia poco dopo l’una di notte. Diverse chiamate arrivano ai servizi di emergenza: un uomo corre per strada gridando disperatamente aiuto, sembra completamente fuori di sé. I primi carabinieri lo trovano inginocchiato sul marciapiede con le braccia tese. Riccardo Magherini è in uno stato di grave agitazione psicofisica, probabilmente a causa di un’intossicazione acuta da cocaina. I carabinieri provano ad avvicinarlo cercando il dialogo, ma lui continua a urlare, sembra delirante. Quando tentano di ammanettarlo, oppone resistenza e colpisce alla testa uno degli agenti.\nA quel punto, intorno all’1:23, i quattro carabinieri lo portano a terra in posizione prona e riescono ad ammanettarlo. Magherini continua a dibattersi, poi gradualmente le sue forze sembrano venir meno. Alle 1:29 smette di parlare. Ma resta a terra, immobilizzato in quella posizione, fino all’arrivo del medico alle 1:44. Quando il dottore arriva, capisce subito che Magherini è in arresto cardiaco. Tenta la rianimazione, ma è troppo tardi. Alle 3 del mattino viene dichiarato morto in ospedale.\nI medici legali nominati dalla procura arrivano a una conclusione che diventerà centrale: la morte di Magherini è stata causata da una combinazione di tre fattori. L’intossicazione acuta da cocaina, che aveva scatenato quello che nella letteratura medica viene definito “excited delirium syndrome”. Lo stress causato dall’immobilizzazione forzata. E la posizione prona prolungata, che ha ridotto la capacità respiratoria causando “asfissia posizionale”. I periti sottolineano che nella letteratura scientifica internazionale, già da anni si conoscevano i rischi di questa tecnica di contenimento, specialmente su persone in stato di agitazione per droga o alcol.\nIl processo - La procura di Firenze apre un’indagine e inizialmente contesta ai quattro carabinieri l’omicidio preterintenzionale. Poi l’accusa si ridimensiona: omicidio colposo. Nel luglio 2016 il tribunale di Firenze condanna tre dei quattro agenti. Le pene vanno dai sette agli otto mesi. I giudici riconoscono che l’immobilizzazione iniziale era legittima, anzi necessaria considerando lo stato di agitazione di Magherini. Ma ritengono che mantenere quella posizione anche dopo che l’uomo era diventato silenzioso e immobile costituisse una condotta colposa.\nL’appello conferma le condanne. Ma nel novembre 2018 arriva la Cassazione e ribalta tutto. I giudici assolvono definitivamente i tre carabinieri. Il ragionamento è questo: all’epoca dei fatti, le linee guida operative in vigore non contenevano alcuna indicazione specifica sui rischi della posizione prona. Una nuova circolare che menzionava questi rischi era stata emessa a gennaio 2014, poche settimane prima della morte di Magherini, ma non era ancora operativa. Non si poteva quindi chiedere agli agenti di conoscere rischi che non erano stati oggetto di formazione specifica.\nLa sentenza di Strasburgo - Ed è proprio su questi punti che la Corte europea interviene con forza. I giudici di Strasburgo riconoscono che l’immobilizzazione iniziale di Magherini era “assolutamente necessaria”: l’uomo era in evidente stato di agitazione, aveva manifestato comportamenti violenti, aveva colpito un agente. Ma prolungare quella posizione per venti minuti, anche dopo che Magherini era diventato silenzioso e apparentemente privo di sensi, non era giustificato. Erano presenti quattro agenti, erano stati chiamati rinforzi: c’erano modi per controllarlo senza tenerlo immobilizzato a terra in quella posizione. La Corte è ancora più netta quando affronta il tema delle linee guida e dell’addestramento. I giudici rilevano che già nel 2003 il Comitato europeo per la prevenzione della tortura aveva segnalato i rischi della posizione prona. Nel 2011, diversi paesi avevano già aggiornato le proprie direttive in materia.\nIn Italia, la circolare del 2008 che regolava le tecniche di ammanettamento non conteneva alcun riferimento ai rischi della posizione prona. Anzi, prevedeva espressamente che l’agente potesse mettere il ginocchio sul collo del soggetto immobilizzato. Solo nel gennaio 2014 viene emessa una nuova circolare che finalmente menziona i rischi di asfissia posizionale. Ma quella circolare non era ancora in vigore quando Magherini morì. E c’è di più: nel 2016, mentre i processi erano ancora in corso, quella circolare viene abrogata e sostituita con una nuova che non fa più alcun riferimento ai rischi della posizione prona. Per la Corte europea questo è inaccettabile. Lo Stato aveva l’obbligo di fornire agli agenti linee guida chiare e adeguate su tecniche che potevano mettere a rischio la vita delle persone. Il fatto che una circolare del 2014 avesse finalmente riconosciuto il problema dimostra che le autorità italiane erano consapevoli delle carenze del sistema. Ma quella circolare arrivò troppo tardi per Magherini e poi venne cancellata.\nL’indagine sotto accusa - La seconda violazione riguarda l’indipendenza dell’indagine. Qui la Corte si concentra su quello che accadde nelle primissime ore dopo la morte di Magherini. Alle 3:05 della stessa notte, due dei carabinieri coinvolti nell’immobilizzazione vanno in pronto soccorso e raccolgono la testimonianza di una volontaria della Croce Rossa che era stata presente sulla scena. Un altro agente coinvolto raccoglie la deposizione di un testimone. Tutto questo prima che l’indagine venga formalmente assegnata a un’unità investigativa.\nI tribunali italiani avevano ritenuto legittimo questo comportamento: gli agenti dovevano raccogliere subito le testimonianze per evitare che le prove andassero perse. La Corte europea la vede diversamente. Il rischio, dice, è che un testimone possa sentirsi sotto pressione quando deve raccontare quello che ha visto a uno degli agenti coinvolti nell’incidente.\nLa Corte riconosce che in certi casi può essere necessario che gli agenti presenti sulla scena compiano alcuni atti immediati per evitare la perdita di prove. Ma in questo caso non c’erano circostanze eccezionali che giustificassero il fatto che proprio gli agenti coinvolti raccogliessero testimonianze sull’accaduto.\nÈ importante sottolineare quello che la Corte europea non dice. Non mette in discussione le decisioni dei tribunali italiani sulla responsabilità penale dei singoli agenti. Non dice che quei carabinieri dovevano essere condannati. La Corte si limita a dire che lo Stato italiano non ha fatto abbastanza per proteggere la vita di Riccardo Magherini: non aveva predisposto linee guida adeguate, non aveva formato gli agenti sui rischi di tecniche potenzialmente letali, non ha garantito un’indagine pienamente indipendente. Sono carenze di sistema, non colpe individuali.\nIl governo italiano dovrà ora pagare ai familiari di Magherini 140.000 euro di risarcimento (oltre a 40.000 euro per le spese legali). Ma più dei soldi, conta il riconoscimento che qualcosa non ha funzionato, che si poteva e doveva fare di più. La circolare del 2014 che menzionava i rischi della posizione prona c’era, anche se non ancora in vigore. Dimostrava che le autorità avevano capito il problema. Ma dopo l’abrogazione del 2016, quel riconoscimento è sparito, lasciando aperta la domanda: l’Italia ha davvero imparato la lezione?",
    "author": "Damiano Aliprandi\nIl Dubbio",
    "source": "Il Dubbio",
    "published_date": "2026-01-16"
  },
  "https://ristretti.org/fabio-anselmo-sentenza-storica-su-magherini-e-case-study-per-tutti-i-paesi-europei": {
    "title": "Fabio Anselmo: “Sentenza storica su Magherini e case study per tutti i Paesi europei”",
    "link": "https://ristretti.org/fabio-anselmo-sentenza-storica-su-magherini-e-case-study-per-tutti-i-paesi-europei",
    "content": "di Eleonora Martini\nIl Manifesto, 16 gennaio 2026\nIntervista all’avvocato, storico difensore dei familiari di Riccardo “Lo “scudo penale” che si tenta di inserire nel nuovo ddl Sicurezza non tutela affatto le forze di polizia. Anzi, toglie loro il diritto alla difesa. E rischia di anticipare la condanna”. Non solo Riccardo Magherini: Stefano Cucchi, Federico Aldrovandi, Riccardo Rasman, Vincenzo Sapia, Luca Ventre, Giuseppe Uva, Michele Ferulli, Dino Budroni, Aldo Bianzino, Davide Bifolco e molti altri. Ne ha seguiti, di casi, l’avvocato Fabio Anselmo, dovrebbe ormai averci “fatto il callo”. Eppure questa volta, davanti alla sentenza della Corte europea dei diritti umani che condanna l’Italia sul caso Magherini, dice: “Sono commosso, è una sentenza storica che restituisce un’idea di mondo diverso da quello che stiamo vivendo”.\nNon è la prima volta che Strasburgo condanna l’Italia per l’abuso della forza da parte di agenti o militari. Cos’ha di particolare questa sentenza?\nÈ un case study della Cedu, ossia ha valore vincolante per tutti gli Stati europei e stabilisce precedenti interpretativi. Quindi l’Italia, violando l’articolo 2 della Convenzione, ora ha il dovere di promulgare una legge ad hoc o promuovere un nuovo orientamento giurisprudenziale. In sostanza condanna lo Stato per aver affidato il monopolio della forza pubblica a personale non qualificato, non formato e non preparato. E per non aver imposto come limite alle forze dell’ordine la tutela dell’integrità fisica della persona e dei diritti umani. La Cedu ora rimette al centro la persona e i suoi diritti inviolabili. Anche quelli dei carabinieri, come in questo caso, o della polizia, di essere formati alle operazioni di strada.\nNella sentenza si menziona la circolare del comando generale dei Carabinieri entrata in vigore il 13 marzo 2014, e il fatto che la sua abrogazione “non avrebbe potuto costituire motivo di ricorso in Cassazione”. Dunque c’è anche un problema giudiziale, è così?\nL’articolo 2 della Convenzione è stato violato anche in questo modo, perché le indagini devono essere ovviamente condotte da organi imparziali, mentre nel caso di Magherini sono state eseguite nell’immediatezza addirittura dagli stessi autori. La giurisprudenza consolidata della Cedu richiede inoltre che ad investigare siano organi indipendenti da quelli cui appartengono i soggetti coinvolti. Ma, come sappiamo tutti, è regola che viene sistematicamente disattesa. Quindi la violazione c’è stata sia dal punto di vista procedurale che nelle modalità con cui sono state fatte le indagini.\nNel nuovo pacchetto sicurezza targato Lega si torna a proporre una forma di scudo penale per le forze di polizia, benché mascherato. Cosa ne pensa?\nCredo sinceramente che, semmai possa trovare attuazione, la norma contraddice la motivazione del governo secondo cui si vorrebbe tutelare gli operatori di polizia coinvolti in vicende giudiziarie. E invece per tutelarli bisogna fare quello che dice la Cedu: formarli e fare in modo che non cadano negli stessi errori in cui sono caduti tante volte, da Magherini ad Aldrovandi, da Rasman fino anche a Vincenzo Sapia, il trentenne con problemi psichiatrici morto nel 2014, il cui caso è ancora sub iudice della Cedu ma ha gli stessi presupposti di Magherini. Spero che la Corte si pronunci per lui allo stesso modo. Comunque, come ho detto al senatore Baldoni, presidente della commissione Affari costituzionali, se il pm non procede con l’immediata iscrizione di una persona sul registro delle notizie di reato, non si può procedere a tutta una serie di accertamenti irripetibili quali ad esempio l’autopsia. Perché sono atti che poi non potrebbero essere utilizzabili nei confronti di coloro che sono coinvolti nell’evento delittuoso. In sostanza, si toglie alle persone coinvolte nei fatti ma non iscritte nel registro degli indagati il loro diritto alla difesa. Quindi si tratta di una castroneria enorme.\nSecondo le prime bozze del provvedimento, per evitare scudi penali specifici incostituzionali si è pensato di estendere la norma a qualunque cittadino che abbia compiuto un fatto in presenza di una “causa di giustificazione”. Ha senso?\nLe cause di giustificazione sono già disciplinate dal nostro Codice penale. Per stabilire la proporzionalità della reazione di difesa ad una eventuale aggressione, devo prima stabilire la causa della morte. Ma se il pm deve valutare l’iscrizione solo se ci sono elementi concreti di reato, allora in questo modo si configura un’anticipazione di sentenza di condanna, un giudizio di disvalore molto grave. Ecco perché penso che questa sia solo propaganda. D’altronde, la strategia per il referendum sulla giustizia è quella di mettere le forze dell’ordine contro la magistratura. Quando si dice che si vuole evitare che gli sforzi delle forze dell’ordine siano vanificati da certa magistratura, non si fa altro che propagandare concetti eversivi.",
    "author": "Eleonora Martini\nIl Manifesto",
    "source": "Il Manifesto",
    "published_date": "2026-01-16"
  },
  "https://ristretti.org/non-solo-magherini-ce-un-altro-caso-italiano-su-cui-si-attende-una-sentenza-della-cedu": {
    "title": "Non solo Magherini, c’è un altro caso italiano su cui si attende una sentenza della Cedu",
    "link": "https://ristretti.org/non-solo-magherini-ce-un-altro-caso-italiano-su-cui-si-attende-una-sentenza-della-cedu",
    "content": "di Silvio Messinetti\nIl Manifesto, 16 gennaio 2026\nLa Corte di Strasburgo dovrebbe esprimersi a breve sulla vicenda di Vincenzo Sapia, morto in seguito a un controllo di polizia. La Corte Europea dei Diritti dell’Uomo (Cedu) ha condannato l’Italia a risarcire i familiari di Riccardo Magherini, che nel 2014 morì dopo essere stato immobilizzato da alcuni carabinieri. Ma il caso potrebbe non rimanere isolato. È infatti al vaglio della Cedu anche la vicenda di Vincenzo Sapia. Sapia era affetto da disturbi schizo-affettivi, soffriva di allucinazioni, manie di persecuzione e deliri. Il 24 maggio del 2014 stava cercando di forzare una porta nel centro di Mirto Crosia, sulla costa ionica cosentina, convinto che all’interno si trovasse il suo cane con cui andava sempre a spasso.\nAl momento dell’intervento dei carabinieri, con richiesta di esibire i documenti, Sapia prese a spogliarsi per dimostrare che ne fosse sprovvisto. Scoppiò un alterco. Pare che Sapia, preso dal panico, abbia messo a segno un paio di cazzotti per poi essere bloccato. Venne preso per il collo, avvinghiato da dietro. Anche il sindaco del paese, passato di lì, a un certo punto provò a calmarlo. Ma il ragazzo riuscì a scappare. Pochi metri e la sua corsa ebbe fine sull’asfalto per via dello sgambetto di un terzo militare. Fu trattenuto per il collo e per i capelli, bloccato dal torace e dalle gambe. Prima un ginocchio, poi un piede sulla schiena. Riuscirono anche ad ammanettarlo solo per una mano. A quel punto Sapia non faceva più resistenza. Venne allertato il 118. Tutto vano: alle 13.30 il decesso.\nI magistrati inquirenti, al termine delle indagini preliminari, metteranno nero su bianco che la morte sarebbe stata determinata “da alterazioni elettriche al cuore in un soggetto con il cuore messo male da coronosclerosi, coagulopatia, ipertrofia cardiaca, trombosi coronarica e minato dagli psicofarmaci”. Tutto ciò per escludere l’asfissia da manovre violente. Insomma, un infarto, una morte improvvisa con relativa richiesta di archiviazione. Una delle tante strane “morti accidentali” di cui è piena la cronaca poliziesca.\nDopo un cursus giudiziario di ben 9 anni, il gip ritenne alla fine fondata la richiesta di archiviazione del pm in quanto non suffragata da sufficienti elementi probatori. Nell’ordinanza del 5 marzo 2021 si legge che nell’immobilizzazione i poliziotti avrebbero adottato manovre di contenimento tali da escludere “l’attribuzione del decesso ad un’asfissia posizionale”. La famiglia Sapia, con la battagliera sorella di Vincenzo, Caterina, si è affidata agli avvocati Fabio Anselmo e Alessandra Pisa, che hanno adito la Corte di Strasburgo.\nCome nel caso Magherini uno dei quesiti posti dalla Cedu al governo, e che il manifesto ha potuto visionare, riguarda le regole che gli agenti devono seguire quando trattengono qualcuno al suolo chiedendo se il decesso di Sapia sia derivato da un uso della forza “assolutamente necessario e strettamente proporzionato al raggiungimento degli scopi di cui ai capoversi del paragrafo 2 dell’articolo 2 della Convenzione”, “se le autorità nazionali abbiano rispettato il loro obbligo positivo di proteggere la vita del congiunto dei ricorrenti che era in uno stato di particolare vulnerabilità”; “se lo stato italiano fosse dotato delle necessarie misure legislative, amministrative e regolamentari che definiscono le circostanze limitate in cui le forze dell’ordine possono usare la forza” ; “se le autorità nazionali abbiano rispettato il loro obbligo positivo di formare gli agenti delle forze dell’ordine in modo tale da garantire loro un elevato livello di competenza riguardo alla loro condotta professionale in modo che nessuno sia sottoposto a un trattamento contrario alla Convenzione”.\nRiguardo al profilo procedurale la Corte ha chiesto altresì al governo italiano di chiarire se nel caso Sapia le conclusioni dell’indagine interna siano state basate su un’analisi approfondita, obiettiva e imparziale di tutti gli elementi rilevanti e se il processo investigativo sia stato condotto con ragionevole celerità, come richiesto dalla giurisprudenza della Corte. La sentenza è attesa a breve.",
    "author": "Silvio Messinetti\nIl Manifesto",
    "source": "Il Manifesto",
    "published_date": "2026-01-16"
  },
  "https://ristretti.org/il-sequestro-probatorio-del-cellulare-eseguito-dalla-polizia-e-legittimo-se-indica-finalita": {
    "title": "Il sequestro probatorio del cellulare eseguito dalla polizia è legittimo se indica finalità",
    "link": "https://ristretti.org/il-sequestro-probatorio-del-cellulare-eseguito-dalla-polizia-e-legittimo-se-indica-finalita",
    "content": "di Paola Rossi\nIl Sole 24 Ore, 16 gennaio 2026\nIl Tribunale del riesame può integrare la motivazione espressa nella convalida del Pm, ma se essa manca la misura ablativa è illegittima e il giudice non ha il potere di integrazione. Sì al sequestro probatorio operato dalla polizia giudiziaria del cellulare, in possesso della persona fermata per spaccio di sostanze stupefacenti, se il Pm convalida la misura ablativa indicandone la finalità di individuare la rete dei fornitori e le persone cui sia stata ceduta la droga. La Corte di cassazione con la sentenza n. 1648/2026 ha ritenuto infondato il ricorso della difesa che contestava la legittimità del sequestro in quanto ritenuta indeterminata e priva dell’indicazione delle finalità che il ricorrente sosteneva essere stata illegittimamente integrata nella parte motiva dal Tribunale del riesame.\nIn effetti, il tribunale del riesame in caso di sequestro probatorio non ha lo stesso potere integrativo riconosciutogli in materia di sequestro preventivo. Ma non è illegittima l’integrazione della finalità che sia stata comunque già espressa dal Pm di accertare l’entità delle cessioni e le vie di rifornimento seguite dallo spacciatore. Nel caso concreto il Tribunale a fronte dell’espressa esigenza di individuare la rete di spaccio - come asserito dal decreto del Pm - ha provveduto solo a motivare la legittimità del sequestro del dispositivo in quanto strumento normalmente utilizzato nel compimento del reato contestato.\nSe, invece, la finalità del sequestro non fosse stata per nulla espressa dal magistrato inquirente, il Tribunale non avrebbe avuto il potere di integrare la motivazione posta a base della misura e di fatto aveva chiarito che nell’immediatezza le forze dell’ordine avevano raccolto la dichiarazione dell’acquirente, sorpreso con l’indagato, di aver contattato quest’ultimo tramite whatsapp.\nLa difesa lamentava di fatto che fosse stato posto in atto un sequestro illegittimo perché fondato su mere finalità esplorative e senza indicazione specifica del tempo di durata della misura. Sul primo punto la Cassazione nega che manchi qualsiasi perimetrazione all’attività investigativa sottraendo illegittimamente il bene al possesso del legittimo proprietario. E come detto si rinviene invece sufficiente giustificazione alla misura nella ricerca dei contatti telefonici o di messaggistica con cui la persona sospettata di spaccio tipicamente pone in atto la condotta vietata.\nLa dovuta indicazione dei criteri di accertamento e acquisizione dei dati dal telefono sequestrato risulta adempiuta - anche se non in maniera puntuale - dalla precisa finalità investigativa indicata dalla convalida. La Corte sul punto dissente che nell’immediatezza con cui agisce la polizia in fase di accertamento dei profili del reato si possa richiedere a base del sequestro l’indicazione di puntuali criteri di ricerca. O che il sequestro operato dalla polizia sia sempre definibile esplorativo (e quindi illegittimo) altrimenti essa dovrebbe operare sempre unitamente a un tecnico informatico per l’immediata acquisizione dei dati. Ciò che però non è richiesto dalla legge.\nLo stesso discostamento dall’orientamento più rigido e ispirato alle garanzie della persona sottoposta a indagini viene operato dalla sentenza anche sul punto della tempistica delle operazioni che ovviamente l’autorità giudiziaria è tenuta a indicare o comunque a fare in modo che l’accertamento si svolga nel minor tempo possibile. Spiega infatti la Suprema Corte che il parametro temporale può ben essere definito entro il tempo massimo dei dieci giorni che decorrono dal sequestro per impugnare il provvedimento di convalida dello stesso.\nLa difesa, infine, lamentava che avendo l’indagato fornito la chiave d’accesso al telefono alla polizia questa aveva acquisito illegittimamente i dati visionati. Ciò va escluso in quanto non vi è stata selezione degli stessi e non sono stati versati in un supporto informatico. Sul punto la norma che viene in rilievo è il secondo comma dell’articolo 524 del Codice di rito che letteralmente detta: “Quando al sequestro procede un ufficiale di polizia giudiziaria, questi deve consegnare all’autorità giudiziaria gli oggetti di corrispondenza sequestrati, senza aprirli o alterarli e senza prendere altrimenti conoscenza del loro contenuto”. Illegittimità che non si verifica nel caso concreto con la sola presa in visione di alcuni scambi della corrispondenza sequestrata.",
    "author": "Paola Rossi\nIl Sole",
    "source": "Ristretti Orizzonti",
    "published_date": "2026-01-16"
  },
  "https://ristretti.org/per-la-prima-volta-la-cassazione-sanziona-il-ricorso-troppo-lungo": {
    "title": "Per la prima volta la Cassazione sanziona il ricorso troppo lungo",
    "link": "https://ristretti.org/per-la-prima-volta-la-cassazione-sanziona-il-ricorso-troppo-lungo",
    "content": "di Giovanni Negri\nIl Sole 24 Ore, 16 gennaio 2026\nApplicato il decreto 110/2023 che declina i limiti massimi degli atti giudiziari. Spese di giudizio aumentate sino al limite massimo previsto dai parametri. Spese aumentate per la violazione dei limiti di lunghezza del ricorso. Per la prima volta la Cassazione applica il decreto ministeriale 110 del 2023 e “sanziona”, con il valore massimo dello scaglio di riferimento, la parte che ha presentato un ricorso di 120 pagine e 200.000 caratteri, ben oltre quanto previsto dal decreto che ha dato attuazione al nuovo, perché modificato dalla riforma Cartabia, articolo 121 del Codice di procedura civile secondo il quale “tutti gli atti del processo sono redatti in modo chiaro e sintetico”.\nL’ordinanza 802 della Prima sezione civile ricorda che il decreto 110/23 declina la lunghezza massima dell’atto introduttivo del giudizio, compreso quello di Cassazione, prevedendo un format che non supera il limite di 80.000 caratteri, corrispondenti a circa 40 pagine nel formato predeterminato (caratteri di 12 punti, interlinea 1,5, margino orizzontali di 2,5 cm), spazi esclusi, escludendo dal calcolo le parti iniziali, compresa la sintesi dei motivi, le conclusioni e le parti dell’atto a queste successive. Possibile la deroga, ma il difensore ne deve spiegare le ragioni. Il decreto si occupa dei limiti degli atti giudiziari redatti dagli avvocati, ma, successivamente, con le misure correttive della riforma del Codice di procedura civile, la scansione è stata poi estesa anche ai magistrati. Almeno come principio, senza però arrivare a una puntuale declinazione, caso per caso, e non introducendo misure sanzionatorie in caso di mancato rispetto.\nLa violazione dei limiti di dimensione si traduce in una trasgressione dei principi di chiarezza e sinteticità espositiva degli atti processuali, principio applicabile al ricorso in Cassazione, e che, in linea generale, ha come conseguenza l’inammissibilità del ricorso quando l’esito è un’esposizione oscura o carente dei fatti di causa o la non comprensibilità delle contestazioni mosse alla pronuncia oggetto dell’impugnazione.\nTuttavia, chiarisce ancora l’ordinanza, la sola violazione dei limiti di dimensione ha come effetto l’aumento delle spese processuali. Il decreto del 2023 non indica però i parametri di liquidazione in questo caso e, osserva ancora la Cassazione, il riferimento deve essere alla disciplina dei parametri forensi (decreto ministeriale 55 del 2014, modificato da ultimo con il decreto 147 del 2022).\nL’ordinanza allora valorizza il mancato, e di molto, rispetto dei limiti complessivi (120 pagine), come pure di quelli (30 pagine) stabiliti per l’esposizione introduttiva, senza peraltro neppure indicare eventuali motivi alla base dello scostamento e a fronte di un ricorso comunque giudicato inammissibile: “per tali motivi, si reputa opportuno liquidare le spese ai valori massimi dei parametri in relazione al valore di causa dichiarato, attesa l’inutilità e prolissità delle difese del ricorrente, in violazione del principio di leale collaborazione processuale”.",
    "author": "Giovanni Negri\nIl Sole",
    "source": "Ristretti Orizzonti",
    "published_date": "2026-01-16"
  },
  "https://ristretti.org/baria-giuseppe-lacarpia-non-si-suicido-ma-venne-strangolato-nella-sua-cella": {
    "title": "Bari. Giuseppe Lacarpia non si suicidò ma venne strangolato nella sua cella",
    "link": "https://ristretti.org/baria-giuseppe-lacarpia-non-si-suicido-ma-venne-strangolato-nella-sua-cella",
    "content": "di Giuseppe Di Bisceglie\nCorriere del Mezzogiorno, 16 gennaio 2026\nIl 65enne di Gravina arrestato nell’ottobre 2024 dopo aver ucciso la moglie, non si suicidò nel carcere di Bari ma venne strangolato nella sua cella. Non è stato il rimorso a stringere il cappio attorno al collo di Giuseppe Lacarpia, il sessantacinquenne di Gravina di Puglia morto nel carcere di Bari dove era detenuto per aver ammazzato la moglie, Maria Arcangela Turturo, nell’ottobre del 2024. Quella che per quindici mesi è stata archiviata come la resa definitiva di un uomo schiacciato dalla colpa, si è rivelata oggi un’esecuzione brutale, consumata nel silenzio della cella numero 2 bis del penitenziario barese. Un delitto maturato nel degrado, per motivi che gli inquirenti non esitano a definire di una “pochezza umana raccapricciante”.\nLe indagini della Squadra Mobile, coordinate dalla Procura di Bari, hanno portato all’arresto di due detenuti baresi, che con Lacarpia condividevano la cella: il quarantacinquenne Saverio Scarano e il ventiquattrenne Vincenzo Guglielmi. Sul primo pende l’accusa più grave, quella di omicidio volontario, mentre entrambi devono rispondere di un precedente tentato omicidio ai danni di un altro compagno di cella, un ventottenne salentino, avvenuto pochi giorni prima della morte di Lacarpia. La notte tra il 22 e il 23 ottobre 2024, Lacarpia fu trovato privo di vita, impiccato alle sbarre del letto. Sembrava il tragico epilogo di una vicenda nerissima: l’uomo era entrato in carcere solo due settimane prima, dopo aver dato fuoco alla moglie in auto e averla finita a mani nude mentre lei tentava disperatamente di salvarsi.\nLa notizia della sua morte era stata accolta con ferocia dai social, dove persino una delle figlie, Antonella, aveva commentato con emoticon festanti. Ma dietro quel presunto gesto estremo si nascondeva un agguato. Secondo la Procura, Lacarpia sarebbe stato aggredito nel sonno. Scarano lo avrebbe sorpreso alle spalle, strangolandolo con un laccio e solo successivamente avrebbe allestito la scena del suicidio, legando il corpo alla testiera del letto. Il movente, emerso dalle testimonianze e dai rilievi tecnici, è agghiacciante: Lacarpia “dava fastidio, parlava da solo, anche di notte, pregava in continuazione, non eseguiva gli ordini di sedersi a mangiare, c’era cattivo odore nella cella”. Un “rumore di fondo” che Scarano avrebbe deciso di eliminare fisicamente, tra quelli che i testimoni descrivono come “risolini” di scherno. L’inchiesta ha svelato un clima di violenza sistematica all’interno della cella, occupata da otto persone detenute per reati sessuali o contro la persona.\nSolo tre giorni prima del delitto Lacarpia, il 19 ottobre, lo stesso duo avrebbe tentato di uccidere Mirko Gennaro, 28 anni. Il giovane era stato pestato e appeso alle sbarre con corde ricavate dalle lenzuola perché cercava di imporsi come “boss” del gruppo. Gennaro si salvò solo perché svenne, inducendo gli aggressori a credere che fosse già morto. Anche in quel caso, i due indagati chiamarono i soccorsi simulando un tentativo di autolesionismo per precostituirsi un alibi. “Mi avevano ordinato: oggi ti impicchi”, denunciò il sopravvissuto.\n“Il carcere è un mondo di sofferenza. Suicidi e omicidi sono all’ordine del giorno. Il sovraffollamento è un problema serio per la difesa dei diritti e certamente non è una condizione per prevenirli”, ha commentato con amarezza il procuratore capo di Bari, Roberto Rossi. Nel denunciare e la scarsa attenzione della società verso le strutture penitenziarie, Rossi ha ribadito un principio costituzionale cardine: “Qui le vittime sono in qualche modo anche loro carnefici, perché sono detenuti per reati gravi, ma per noi le persone sono tutte uguali. Il nostro ruolo è la difesa dei diritti di ciascuno, in qualsiasi luogo, razza, modo di vivere, perché sono i principi che la Costituzione ci ha posto come obbligo. Difendere la costituzione è il nostro lavoro quotidiano”. Sconcerto è stato espresso anche dai legali della famiglia Lacarpia. L’avvocato Gioacchino Carone ha ammesso la sorpresa per l’esito delle indagini: “Sospettavamo carenze nella vigilanza, ma non immaginavamo che Giuseppe Lacarpia fosse stato ucciso”.",
    "author": "Giuseppe Di Bisceglie\nCorriere",
    "source": "Corriere del Mezzogiorno",
    "published_date": "2026-01-16"
  },
  "https://ristretti.org/bari-il-garante-regionale-dei-detenuti-con-sovraffollamento-avvilite-iniziative-di-recupero": {
    "title": "Bari. Il Garante regionale dei detenuti: “Con sovraffollamento avvilite iniziative di recupero”",
    "link": "https://ristretti.org/bari-il-garante-regionale-dei-detenuti-con-sovraffollamento-avvilite-iniziative-di-recupero",
    "content": "Adnkronos, 16 gennaio 2026\n“Le regole di ingaggio negli istituti di pena, per ordinamento penitenziario e anche per prassi, sono quelle di creare comunque situazioni di protezione per i detenuti cosiddetti ‘precauzionali’, tra i quali ci sono anche le persone autrici di reati particolarmente odiosi come nei confronti dei bambini e delle donne. Il sovraffollamento è una condizione che avvilisce qualsiasi tipo di iniziativa”. Lo dice Piero Rossi, garante dei detenuti della Regione Puglia, a proposito dei due arresti effettuati questa mattina dalla Squadra Mobile della Questura di Bari in esecuzione di un provvedimento cautelare emesso dal gip del tribunale del capoluogo pugliese, su richiesta della Procura della Repubblica, di due persone, di 24 e 45 anni, accusate entrambe di tentato omicidio e il secondo anche di omicidio, avvenuti nel carcere di Carrassi a ottobre del 2024 per impiccamento. All’inizio erano apparsi come suicidi, ma, specie sulla morte del 65enne, Giuseppe Lacarpia, arrestato 15 giorni prima per il femminicidio della moglie a Gravina in Puglia, erano sorti dei sospetti sulla dinamica dei fatti.\n“Prendiamo atto del fatto che il fenomeno del suicidio in carcere rimane comunque assolutamente un problema all’ordine del giorno”, premette Rossi. “In questa circostanza si tratta di stabilire le ragioni per cui queste persone sono state aggredite e una uccisa”. Sembrerebbe da escludere che c’entri in qualche modo la criminalità organizzata. È noto, invece, che in carcere vige “una sorta di codice d’onore per cui si tende a punire in un modo o nell’altro” chi si rende autore di reati particolarmente odiosi come “le violenze contro le donne e i bambini. Questa è la ragione per cui vengono ‘circuitati’ in condizioni di protezione”, spiega Rossi. “Altra cosa è poi la sorveglianza a vista o comunque più o meno intensa per le persone che sono state rilevate come a rischio di suicidio o che abbiano già messo in atto condotte suicidarie o autolesive. Che sia l’uno o l’altro, in questa situazione disperata e disastrosa - continua il garante - non è detto che ci siano gli spazi adeguati per dar seguito a questo tipo di manovre”.\nNon è detto che Lacarpia sia stato eliminato per un intento punitivo per quello che aveva fatto alla moglie. In ogni caso era stato collocato in una cella con diversi detenuti. La sua condizione psicologica era certamente precaria. “In effetti questa è un’altra di quelle circostanze nelle quali possiamo pensare che il sovraffollamento non ha a che fare solo con la confortevolezza residenziale”, sottolinea Rossi. “Anche con quella, indubbiamente, ma ha una serie di ricadute: meno accesso ai benefici per tutti, meno accesso al lavoro per tutti, meno accesso alla salute per tutti e meno pratiche di protezione per tutti. Quando non si può ragionare, perché asfissiati dal sovraffollamento - si chiede - cosa ti puoi inventare?\nNormalmente per questo tipo di reati e per i detenuti precauzionali e particolarmente esposti - specifica il garante - c’è un circuito di protezione a parte che è un gran calderone: delitti di particolare odiosità, collaboratori di giustizia, gli ex appartenenti alle forze dell’ordine. In certi casi possono anche non bastare le misure di protezione, tutte interne all’amministrazione penitenziaria, nella misura in cui il sovraffollamento riguarda anche loro; in altri casi, magari, ma non conosco il caso specifico, non si riesce neanche a circuitarli materialmente in quell’altro circuito perché il sovraffollamento è una condizione che avvilisce qualsiasi tipo di iniziativa. E torniamo sempre al punto di partenza”.",
    "author": null,
    "source": "Ristretti Orizzonti",
    "published_date": "2026-01-16"
  },
  "https://ristretti.org/bari-il-procuratore-rossi-scarsa-attenzione-al-carcere-il-sovraffollamento-e-un-problema-serio": {
    "title": "Bari. Il procuratore Rossi: “Scarsa attenzione al carcere. Il sovraffollamento è un problema serio”",
    "link": "https://ristretti.org/bari-il-procuratore-rossi-scarsa-attenzione-al-carcere-il-sovraffollamento-e-un-problema-serio",
    "content": "di Davide Lattanzi\nGazzetta del Mezzogiorno, 16 gennaio 2026\n“Quello del carcere è un mondo di grande sofferenza, dove suicidi e, come in questo caso, omicidi e tentati omicidi, sono purtroppo all’ordine del giorno. È un elemento che preoccupa tutti, che deriva anche dalla scarsa attenzione che come società abbiamo verso il carcere, dove il sovraffollamento è un problema serio per la difesa dei diritti e certamente non è una condizione per prevenire suicidi e omicidio”. Lo ha detto il procuratore di Bari Roberto Rossi, durante la conferenza stampa sui due arresti eseguiti oggi dalla Squadra mobile per un tentato omicidio e un omicidio commessi nel carcere di Bari a ottobre 2024.\n“Proprio perché siamo in un Paese civile, - ha detto il procuratore - la tutela dei diritti riguarda tutti, non c’è persona a cui le procure non prestino attenzione. Qui le vittime sono in qualche modo anche loro carnefici, perché sono detenuti per reati gravi, ma per noi le persone sono tutte uguali. Il nostro ruolo è la difesa dei diritti di ciascuno, in qualsiasi luogo, razza, modo di vivere, perché sono i principi che la Costituzione ci ha posto come obbligo.\nDifendere la Costituzione è il nostro lavoro quotidiano, lo facciamo ogni giorno con il nostro lavoro e anche in questa battaglia referendaria”. Il procuratore Rossi ha inoltre fatto sapere che “da stamattina app non funziona”, la piattaforma digitale in uso agli uffici giudiziari, “e non riusciamo a inserire i dati, compresa l’esecuzione questa misura, all’interno dei registri. È veramente esasperante - ha concluso Rossi - ed è questo”, la risoluzione dei problemi, “che ci aspetteremmo dal Ministero”",
    "author": "Davide Lattanzi\nGazzetta",
    "source": "Gazzetta del Mezzogiorno",
    "published_date": "2026-01-16"
  },
  "https://ristretti.org/modena-sit-in-politico-al-carcere-nessuno-sa-motivare-quel-no-apertura-alla-citta-necessaria": {
    "title": "Modena. Sit-in politico al carcere: “Nessuno sa motivare quel no. Apertura alla città necessaria”",
    "link": "https://ristretti.org/modena-sit-in-politico-al-carcere-nessuno-sa-motivare-quel-no-apertura-alla-citta-necessaria",
    "content": "di Valentina Reggiani\nIl Resto del Carlino, 16 gennaio 2026\nMobilitati i rappresentanti della maggioranza dopo il divieto di riunirsi all’interno della struttura “Noi comunque ci siamo. E continueremo a farci carico dei problemi del penitenziario”. “Non ci sono motivazioni ufficiali, è solo arrivato un ‘no’, ritenuto un vero e proprio sgarbo istituzionale. La volontà era quella di dimostrare la vicinanza che il Consiglio ha verso il carcere, i detenuti, i lavoratori e chi ogni giorno svolge opera di volontariato”. Dopo l’autorizzazione negata da parte del Dap allo svolgimento della seduta del Consiglio comunale in carcere, legata proprio ad un approfondimento della realtà carceraria modenese, ieri nel primo pomeriggio la maggioranza ha organizzato un sit-in davanti al penitenziario con lo striscione ‘Noi comunque ci siamo’.\nAl loro arrivo, i consiglieri di Pd, Avs, M5s, Spazio democratico e Pri sono stati comunque accolti all’interno dell’istituto penitenziario dal direttore del carcere Orazio Sorrentini, per un saluto istituzionale e, soprattutto, un ringraziamento legato al loro impegno. La stessa amministrazione carceraria pare non abbia ricevuto comunicazioni più specifiche per chiarire se quel ‘no’ dipende da questioni burocratiche, organizzative o di principio. “Riceverci è stato un gesto importante da parte del direttore, abbiamo fatto due chiacchiere e preso atto della decisione del Dap, dipartimento dell’Amministrazione Penitenziaria - ha sottolineato Giovanni Silingardi, M5s -. Sicuramente abbiamo dimostrato che non vi era alcun rischio, pericolo o problematica, ma i problemi in carcere, invece, ci sono e la politica se ne fa carico” ha sottolineato Silingardi.\nIl segretario cittadino del Pd Diego Lenzini ha rimarcato come il Dap non abbia fornito motivazioni al diniego. “Non siamo qui per protestare contro il ‘no’, seppur sia stato uno sgarbo istituzionale verso il Consiglio comunale, ma per dimostrare che siamo vicini a questa struttura e lo dimostreremo oggi come domani - ha fatto presente -. Il dibattito in Consiglio è importante: siamo di fronte a situazioni di sovraffollamento al limite dell’inverosimile: questa struttura ha quasi il doppio dei detenuti previsti.\nInoltre la polizia penitenziaria è sotto organico, la struttura è obsoleta: è difficile riscaldarla in inverno e raffreddarla in estate - continua Lenzini. È un pezzo di città e chi vi lavora ed è detenuto è parte della nostra città e dobbiamo farcene carico”. “Noi eravamo pronti a rispondere ad una richiesta che proveniva proprio dal carcere - ha ribadito Martino Abrate, consigliere di Avs -. Se non c’è apertura verso la città, i processi che portano verso la riabilitazione di chi ha sbagliato una volta sono impossibili. I dati dicono che chi è carcerato nel 68 per cento ricade nell’illegalità, chi segue percorsi alternativi, invece, ricade nel 18/19 per cento. Questo dimostra che c’è necessità di un sistema di pena diverso rispetto a quello che viene dato dal Governo Meloni”.",
    "author": "Valentina Reggiani\nIl Resto",
    "source": "Il Resto del Carlino",
    "published_date": "2026-01-16"
  },
  "https://ristretti.org/modena-sovraffollamento-la-garante-duecento-detenuti-in-piu-e-aggressioni-triplicate": {
    "title": "Modena. Sovraffollamento, la Garante: “Duecento detenuti in più e aggressioni triplicate”",
    "link": "https://ristretti.org/modena-sovraffollamento-la-garante-duecento-detenuti-in-piu-e-aggressioni-triplicate",
    "content": "di Valentina Reggiani\nIl Resto del Carlino, 16 gennaio 2026\nQuadro allarmante descritto dalla criminologa De Fazio, garante dei diritti incaricata dal Comune. Registrati 38 tentativi di suicidio e 308 episodi di autolesionismo. “Fragilità psichiche e sanitarie”. La situazione “esplosiva” al carcere Sant’Anna è stata descritta ieri in Consiglio comunale - che si è tenuto in municipio dopo il no del Dap a svolgerlo all’interno del carcere - con dati e riflessioni. Il sovraffollamento è impressionante: ci sono oltre duecento detenuti in più rispetto a quelli previsti. A luglio 2025, infatti, a fronte di una capienza pari a 372 posti, le presenze registrate ammontavano a 578 detenuti. I carcerati di origine straniera rappresentano circa il 60 per cento e in un solo anno si sono registrati 38 tentativi di suicidio.\nÈ questo l’allarmante quadro che emerge dalla relazione della criminologa Giovanna Laura De Fazio, a oltre due anni dalla sua nomina a garante per il Comune di Modena dei diritti delle persone private della libertà personale. Il documento è stato illustrato ieri nel corso della seduta dedicata al penitenziario modenese. De Fazio ha fatto presente come, al di là delle criticità riscontrate, l’attività del Sant’Anna sia stata anche caratterizzata da ascolto e attenzione per detenute e detenuti e la tutela dei loro diritti, con 66 colloqui individuali incentrati soprattutto su professionalizzazione, affettività e condizioni detentive.\nNella relazione, però, che considera i primi sette mesi dello scorso anno, gli eventi critici emersi sono diversi: 126 casi di protesta individuale, 308 episodi di autolesionismo (270 l’anno precedente) e 42 aggressioni nei confronti del personale di Polizia penitenziaria (erano 15 l’anno precedente). “Oggi (ieri, ndr), in Consiglio comunale è stata esposta la relazione annuale del mio secondo anno di mandato come garante delle persone private della libertà personale. Si conferma per il carcere di Sant’Anna una situazione gravata da sovraffollamento, carenze strutturali e turnover dei detenuti che spesso sono soggetti a trasferimenti con conseguenze sui percorsi trattamenti e sui legami familiari - sottolinea De Fazio -.\nRestano elevati i tentativi di suicidio (38) e gli autolesionismi (308) e molte persone sono gravate da problematiche psichiche e sanitarie. Un problema particolare è la presenza di giovani adulti che necessiterebbero di percorsi idonei alla loro età difficili in istituti per adulti. La relazione riporta anche gli sforzi tesi alla costruzione di percorsi formativi e lavorativi e scolastici all’interno dell’istituto che ospita anche 7 studenti iscritti ad Unimore”.\nNella relazione, infatti, vengono affrontate anche le tematiche relative a condizioni detentive, accesso ai servizi sanitari, maggiori opportunità di lavoro all’interno e all’esterno dell’istituto, il mantenimento dei rapporti familiari, la possibilità di intraprendere, proseguire e potenziare percorsi di studio, formazione, lavoro e il sostegno nella fase di reinserimento sociale.\nPresente, ieri in Consiglio, anche il direttore della struttura carceraria Orazio Sorrentini. “Il problema del sovraffollamento, così come quello della carenza di organico, affliggono le carceri da molto tempo”, ha spiegato ripercorrendo la storia delle carceri italiane dal punto di vista legislativo e aggiungendo che, questa situazione di carenza, comprende anche figure come gli educatori e i mediatori culturali, “fondamentali in un carcere come il nostro, che ospita oltre il 60% di persone straniere”. Sorrentini ha poi parlato dei problemi strutturali del Sant’Anna, ricordando come “carceri nuove o, quanto meno, ristrutturate in alcune parti, rispondono maggiormente a criteri più confacenti al rispetto della dignità e dei diritti umani”. Ha poi ribadito l’importanza di figure come il garante e i volontari: “La loro opera è estremamente preziosa”.\nSul volontariato si è concentrato anche l’intervento di Beatrice Campari, che ha portato in Aula un contributo sul suo trascorso in carcere e sul percorso di reinserimento nella società che sta affrontando grazie alla misura alternativa: “I volontari dentro il carcere sono determinanti perché si rendono conto delle difficoltà di chi è recluso e cercano in tutti i modi di portare loro un aiuto - ha spiegato - Possono ovviare a mancanze che ti fanno sentire non umano”.\nQuanto al volontariato una volta fuori dal carcere, “è stato determinante per farmi capire che non ero una persona finita”, ha detto. Campari ha poi posto l’accento sull’importanza del lavoro in carcere: “Insegnare un lavoro a un detenuto significa offrirgli la possibilità di ricominciare a vivere. Il lavoro può fare davvero la differenza per chi esce, perché la recidiva nasce da lì: da uscire e non avere niente”, ha concluso.",
    "author": "Valentina Reggiani\nIl Resto",
    "source": "Il Resto del Carlino",
    "published_date": "2026-01-16"
  },
  "https://ristretti.org/vigevano-celle-vuote-e-lavori-in-corso-cosi-il-carcere-attende-il-41bis": {
    "title": "Vigevano. Celle vuote e lavori in corso, così il carcere attende il 41bis",
    "link": "https://ristretti.org/vigevano-celle-vuote-e-lavori-in-corso-cosi-il-carcere-attende-il-41bis",
    "content": "di Edoardo Varese\naraldolomellino.it, 16 gennaio 2026\nCelle rimaste ormai vuote, con i detenuti trasferiti di volta in volta in altre strutture, tra cui Bollate, Busto Arsizio e Opera e un carcere ormai prossimo a un nuovo inizio. Nel futuro della casa di reclusione di Vigevano è praticamente certo l’arrivo del 41-bis, tanto che nella struttura dei Piccolini procedono i lavori di adeguamento per ospitare reclusi soggetti al “carcere duro”. Un periodo di transizione vissuto con incertezza da volontari e personale della polizia penitenziaria, che attendono sia la fine dei lavori sia di sapere quando effettivamente il 41-bis entrerà in vigore: “In questo momento è come se il carcere fosse chiuso - spiega Michele De Nunzio, segretario regionale dell’Uil Pa Penitenziari - proprio perché è in corso la ristrutturazione dei padiglioni. Non sappiamo ancora quando finiranno, probabilmente tra qualche mese ne sapremo sicuramente di più, anche perché dovremo inevitabilmente riorganizzare il nostro personale. Si dovrà tenere conto delle nostre esigenze, dato che in questi anni abbiamo spesso e volentieri lavorato sotto organico, sottoponendoci anche a turni straordinari. Con un’eventuale conversione della struttura a carcere duro dovremo inevitabilmente far fronte a isolamento, restrizioni dei reclusi ai contatti con l’esterno e difficoltà di gestione all’interno dell’istituto.\nAnche Cesare Vailati, volontario della Caritas di Vigevano è in attesa di “sapere quando termineranno gli interventi di riqualificazione. Di sicuro i lavori non finiranno a febbraio, penso che sarà necessario qualche mese in più, dato che ci troviamo davanti a qualcosa di importante per il futuro della struttura circondariale di Vigevano. Ora come ora è praticamente tutto vuoto. Di fatto non ci sono più detenuti e le uniche persone che si vedono sono gli operai che stanno svolgendo i lavori”. Gli interventi sono stati assegnati alla Tecnoedi Costruzioni s.r.l. di Cirié (Torino), che la scorsa estate si era aggiudicata l’appalto di 986.259 euro.\nPer quanto riguarda l’incarico di direzione, invece, la struttura dei Piccolini è ancora in attesa di una nomina. L’incarico, dopo il trasferimento di Rosalia Marino al carcere di Opera, è affidato pro tempore a Davide Pisapia, che dirige anche la Casa circondariale di Voghera. Il nuovo direttore ad ogni modo arriverà non appena finiranno gli interpelli, vale a dire quelle procedure che il dipartimento dell’amministrazione penitenziaria (Dap) usa per raccogliere le manifestazioni d’interesse da parte di dirigenti penitenziari.",
    "author": "Edoardo Varese",
    "source": "araldolomellino.it",
    "published_date": "2026-01-16"
  },
  "https://ristretti.org/santa-maria-capua-vetere-ce-il-garante-dei-detenuti-criticita-su-salute-e-attivita-sociali": {
    "title": "Santa Maria Capua Vetere (Ce). Il Garante dei detenuti: “Criticità su salute e attività sociali”",
    "link": "https://ristretti.org/santa-maria-capua-vetere-ce-il-garante-dei-detenuti-criticita-su-salute-e-attivita-sociali",
    "content": "ecaserta.com, 16 gennaio 2026\nIl Garante campano dei diritti dei detenuti, Samuele Ciambriello, ha effettuato una visita istituzionale al carcere di Santa Maria Capua Vetere. La visita è iniziata con un incontro con la direttrice del carcere Donatella Rotundo, il maestro Alessandro Ciambrone, che ha realizzato un murale sulla facciata della struttura, e un gruppo di giovani rotariani della provincia di Caserta, da tempo impegnati in un progetto artistico e simbolico all’interno dell’istituto. I giovani hanno proseguito il lavoro di pittura sul murale, chiamato Muro della Libertà, arricchendolo con frasi che identificano i rispettivi enti di appartenenza. Il muro richiama inni alla pace, ai diritti umani, alla solidarietà, alla valorizzazione delle identità culturali, all’inclusione e alla fraternità tra i popoli.\nSuccessivamente, il garante ha svolto colloqui con i detenuti di vari reparti, accogliendo segnalazioni, richieste e bisogni delle persone ristrette. “Dai colloqui - ha detto Ciambriello - sono emersi due temi centrali e particolarmente critici. Il primo riguarda il diritto alla salute. Quotidianamente la direzione sanitaria dell’istituto programma visite specialistiche esterne, comprese quelle previste per la giornata odierna; tuttavia, oltre la metà di tali visite non viene effettuata a causa della carenza di scorte della polizia penitenziaria, determinando una grave compressione di un diritto fondamentale garantito dalla Costituzione. Il secondo tema concerne le attività sociali e rieducative, in particolare nell’area dell’alta sicurezza. I detenuti del reparto Tamigi, circa 180 persone, hanno segnalato la persistente assenza di attività culturali, integrative, sociali e lavorative, elementi essenziali per il trattamento rieducativo e per il mantenimento di un equilibrio umano e relazionale all’interno della detenzione”",
    "author": null,
    "source": "Ristretti Orizzonti",
    "published_date": "2026-01-16"
  },
  "https://ristretti.org/velletri-rm-il-ministro-dellistruzione-valditara-visita-il-carcere-e-consegna-i-diplomi-ai-detenuti": {
    "title": "Velletri (Rm). Il ministro dell’Istruzione Valditara visita il carcere e consegna i diplomi ai detenuti",
    "link": "https://ristretti.org/velletri-rm-il-ministro-dellistruzione-valditara-visita-il-carcere-e-consegna-i-diplomi-ai-detenuti",
    "content": "di Luciano Sciurba\nIl Messaggero, 16 gennaio 2026\nVelletri, il ministro dell’istruzione e del merito professor Giuseppe Valditara, ha fatto questa mattina una lunga visita alla Casa Circondariale di via Cisternense. Accolto dalla direttrice del Carcere Anna Rita Gentile, dal comandante della Polizia Penitenziaria Mauro Caputi, il vice comandante Egidio Cervini, dagli agenti di servizio, la responsabile del servizio giuridico pedagogico Sabrina Falcone, gli educatori della struttura detentiva. La cerimonia di accoglienza al ministro per fare il punto sui Corsi Scolastici che gli Istituti di Istruzione Superiore Agrario “Cesare Battisti” - Alberghiero “U. Tognazzi” di Velletri e il Cpa di Pomezia, tengono da molti anni nel Penitenziario, alla presenza dei detenuti che hanno conseguito i vari diplomi si è tenuta nel Teatro “Enzo Tortora”.\nAlla presenza di diverse autorità locali, il sindaco di Velletri Ascanio Cascella, i responsabili delle forze dell’ordine del territorio, Polizia di Stato (commissario capo Patrizio Cocco) Guardia di Finanza di Velletri e Gruppo Frascati (capitano Alessandro Bruno e maggiore Teresa Marchesano) dei Vigili Fuoco di Velletri ingegner Massimiliano Pugliese, funzionario presso il distaccamento 27 A. Presente anche nella sua prima uscita ufficiale (al suo primo giorno di comando) il nuovo comandante della Compagnia Carabinieri di Velletri capitano Giovanni Cappa, con il collega il maggiore Suriano comandante del nucleo investigativo del Gruppo Carabinieri Frascati e il colonnello Carlo Lecca, comandante della Scuola dell’Arma - Secondo Reggimento di Velletri.\nPer l’Amministrazione Penitenziaria del Lazio, Abruzzo e Molise è intervenuto il dottor Giacinto Siciliano, tra i presenti anche il direttore generale del Miur (Ministero Istruzione Università Ricerca) del Lazio professoressa Anna Paola Sabatini, un rappresentante del Tribunale di Sorveglianza il giudice Miraglia. Dopo i vari interventi dal palco e la spiegazione, con inaugurazione del programma dell’ anno scolastico 2025 - 26, sono stati consegnati alcuni diplomi conseguiti lo scorso anno dai detenuti che studiano in Carcere, alla presenza del professor Antonino Marrari, coordinatore dei progetti scolastici della Casa Circondariale e delle dirigenti scolastiche rispettivamente professoresse Stefania Ciarla (C. Battisti) , Sandra Tetti (Alberghiero U. Tognazzi) e Rosa Preziosi (Centro Provinciale Istruzione Adulti - CPA Pomezia).\nLa visita dell’onorevole Valditara, è iniziata con una visita guidata ai laboratori didattici, ai terreni e alle strutture dell’azienda agraria dove si producono vini, olio, miele, ortaggi e altri prodotti della terra che si possono acquistare all’esterno del Carcere nel piazzale interno in alcuni giorni della settimana. Infine dopo il saluto finale seguito al suo intervento, il ministro ha rivolto i suoi complimenti ai professori, alla direzione del Carcere, ai detenuti, educatori, polizia penitenziaria: “per l’ottimo lavoro che si svolge nella Casa Circondariale veliterna, con tante iniziative scolastiche, teatrali, culturali, di spettacolo, di recupero alla vita sociale e di produzione di prodotti della terra. Sottolineando l’importanza dello studio e della buona educazione civica all’interno anche dei penitenziari per la crescita personale di ogni persona ristretta in un penitenziario per vari motivi”.\nAlla fine della mattinata c’è stato un ricco buffet con degustazione dei prodotti tipici locali preparato dai ragazzi della scuola alberghiera “Ugo Tognazzi” di Velletri guidati dai loro professori, a cui il ministro ha fatto i suoi complimenti dopo aver assaggiato le loro pietanze. Sono stati presenti ed hanno portato i loro saluti anche l’avvocato Irma Conti del Collegio del Garante Nazionale dei Diritti delle persone detenute, l’onorevole Giovanna Miele, componente della Settima Commissione Cultura alla Camera dei Deputati, l’avvocato Anna Scifoni, garante comunale dei diritti dei detenuti.\nIl vicesindaco di Latina Massimiliano Carnevale e la consigliera comunale di Latina, attualmente in servizio presso il Ministero dell’Istruzione professoressa Pina Cochi. Al termine della partecipata ed emozionante giornata Il professor Marrari insieme alla direttrice del Carcere Anna Rita Gentile, hanno donato un cesto di prodotti tipici derivati dall’azienda agraria del penitenziario a tutti gli autorevoli ospiti intervenuti. Anche alcuni detenuti hanno preparato dei piatti e dei dolci per le autorità presenti e gli ospiti intervenuti, preparati nelle attrezzate cucine della struttura detentiva di Contrada Lazzaria, nelle campagne di Velletri.",
    "author": "Luciano Sciurba\nIl Messaggero",
    "source": "Il Messaggero",
    "published_date": "2026-01-16"
  },
  "https://ristretti.org/bologna-larte-contemporanea-varca-le-soglie-del-carcere-il-progetto-di-anila-rubiku": {
    "title": "Bologna. L’arte contemporanea varca le soglie del carcere: il progetto di Anila Rubiku",
    "link": "https://ristretti.org/bologna-larte-contemporanea-varca-le-soglie-del-carcere-il-progetto-di-anila-rubiku",
    "content": "exibart.com, 16 gennaio 2026\nIn occasione di Art City Bologna 2026, l’arte contemporanea attraversa le mura Casa Circondariale Rocco D’Amato, con il progetto di Anila Rubiku dedicato a speranza, resistenza e giustizia sociale. Dal 6 all’8 febbraio 2026, nell’ambito di Art City Bologna e in concomitanza con Arte Fiera, l’arte contemporanea varcherà per la prima volta la soglia della Casa Circondariale Rocco D’Amato. È qui che prende forma “L’arte messa alla prova: Anila Rubiku. I’m Still Standing”, progetto dell’artista italo-albanese Anila Rubiku, a cura di Elisa Fulco, promosso dall’Associazione Acrobazie in collaborazione con la Direzione dell’istituto penitenziario bolognese.\nPer tre giorni, il carcere diventerà luogo di dialogo, confronto e partecipazione culturale, inserendosi nel circuito delle mostre cittadine che animano Bologna durante la Art Week, in un invito a interrogare il rapporto tra arte, giustizia e società, mettendo in relazione il “dentro” e il “fuori” in una dimensione di soglia.\nAll’interno della Casa Circondariale, Anila Rubiku presenta quattro interventi distribuiti negli spazi destinati ai colloqui con familiari e legali delle persone detenute. Il titolo I’m Still Standing, mutuato dall’omonima canzone di Elton John del 1983, diventa la chiave concettuale di un progetto dedicato alla resilienza, alla speranza e alle seconde possibilità. Temi che attraversano in modo trasversale l’intera ricerca dell’artista e che, nel contesto carcerario, assumono una risonanza amplificata.\nIl percorso espositivo si apre con Hope is the thing with feathers (2022), una serie di disegni e collage di uccelli che utilizza l’immaginario del volo come metafora del riscatto del femminile. Gli uccelli di Rubiku emergono su sfondi che alludono a un background sociale e culturale capace tanto di liberare quanto di intrappolare il potenziale delle donne.\nLa speranza, evocata nel celebre verso di Emily Dickinson, si fa qui elemento fragile e al tempo stesso resistente, carico di stratificazioni simboliche. Segue la serie I’m Still Standing (2019), composta da 15 acquerelli dedicati alle protesi improvvisate dei veterani di guerra. Oggetti nati dalla necessità, spesso assemblati in condizioni estreme, diventano immagini di una resistenza ostinata del corpo e della volontà.\nCon The Inner Doors (2025), presentato per la prima volta a Bologna, l’artista introdurrà un nuovo ciclo di arazzi ricamati, ispirati alle porte segrete dei palazzi milanesi e alle tecniche apprese dalle donne delle comunità indigene del Nord America. Le porte diventano simboli di accessi nascosti, di passaggi possibili, di futuri alternativi. Il lavoro manuale e il sapere artigianale si configurano come strumenti di emancipazione e di immaginazione di nuove economie, anche all’interno di contesti segnati dalla marginalità.\nChiuderà il percorso Defiant’s Portrait (2014), una serie di ritratti astratti nati da laboratori condotti dall’artista con donne detenute in Albania. Le opere, sotto forma di finestre ricamate con sbarre più o meno serrate, raccontano storie di violenza domestica e di sistemi giudiziari incapaci di riconoscere le condizioni di vulnerabilità femminile.\nIl progetto bolognese rappresenta la seconda tappa di un percorso avviato a Palermo con Spazio Acrobazie. Laboratorio produttivo e di riqualificazione attraverso la mediazione artistica (2022-2025), esperienza che ha coinvolto diversi istituti penitenziari siciliani, come la Casa di Reclusione Calogero di Bona-Ucciardone e l’Istituto Penale Malaspina. In continuità con quella sperimentazione, L’arte messa alla prova propone l’arte come dispositivo di welfare culturale, per attivare collaborazioni intersettoriali tra cultura, giustizia, sanità ed educazione.\nCome sottolinea la direttrice della Casa Circondariale bolognese, Rosa Alba Casella, il progetto si inserisce in un processo più ampio di integrazione tra carcere e città, ribadendo l’idea che l’istituzione penitenziaria non sia uno spazio separato, ma una parte viva del tessuto urbano. Una posizione condivisa dalla curatrice Elisa Fulco, che evidenzia la necessità di adottare stabilmente nuovi modelli di pratica artistica all’interno delle strutture detentive, capaci di generare coinvolgimento, partecipazione e una rappresentazione più umana di temi spesso polarizzanti.\nIn questo senso, il progetto bolognese si colloca all’interno di una più ampia costellazione di interventi recenti che portano l’arte contemporanea negli spazi della detenzione. A Roma, nella Casa Circondariale Femminile di Rebibbia Germana Stefanini, Eugenio Tibaldi ha recentemente realizzato Benu, installazione permanente site specific nata da laboratori partecipativi, promossa dalla Fondazione Severino e dalla Fondazione Pastificio Cerere, con la curatela di Marcello Smarrelli. Sempre a Roma, la piattaforma editoriale Hyperlocal ha aperto il carcere alla città con la mostra a cielo aperto Un mondo alla rovescia, allestita alla metropolitana di Rebibbia in occasione del Giubileo dei Detenuti, intrecciando archivi, cinema, fotografia e testimonianze dirette.",
    "author": null,
    "source": "Ristretti Orizzonti",
    "published_date": "2026-01-16"
  },
  "https://ristretti.org/liberi-di-scegliere-un-futuro-diverso-il-diritto-negato-ai-figli-dei-mafiosi": {
    "title": "“Liberi di scegliere” un futuro diverso. Il diritto negato ai figli dei mafiosi",
    "link": "https://ristretti.org/liberi-di-scegliere-un-futuro-diverso-il-diritto-negato-ai-figli-dei-mafiosi",
    "content": "di Francesco Storace\nIl Tempo, 16 gennaio 2026\nPresentata la proposta di legge di Chiara Colosimo (FdI) e Vincenza Rando (Pd). Le mafie prosperano quando in ballo ci sono ricchezza facile e potere arrogante. Vincono sui giovani che affascinano, le cosche. Ma non vinceranno loro la partita, perché lo Stato fa sul serio nel contrastare le loro azioni spietate. Sarebbe bastato affacciarsi ieri alla Sala della Regina, a Montecitorio, per capire che ci sono nuovi strumenti alle porte per battere con ancora più forza la malavita organizzata. C’è una proposta di legge bipartisan, presentata sia alla Camera dalla presidente della commissione antimafia Chiara Colosimo di Fratelli d’Italia che al Senato dalla senatrice Vincenza Rando, esponente del Partito Democratico, in prima linea in questa battaglia al fianco di Libera, di cui è vicepresidente.\n“Liberi di scegliere”, è la sfida lanciata nel convegno di ieri. Le due parlamentari - e tutti quelli che dalla commissione antimafia hanno apposto le loro firme di adesione - hanno illustrato la loro iniziativa davanti a esperti di prim’ordine, come il procuratore generale della Cassazione, Gaeta, il presidente del tribunale dei minori di Catania, Di Bella, e a fare da padroni di casa i presidenti delle Camera La Russa e Fontana: sponsor di livello per un’idea legislativa di forte carattere innovativo (il copyright è proprio di La Russa) che ora dovrà muoversi con decisione in Parlamento. E soprattutto con l’assenso evidente di don Luigi Ciotti, presidente dell’associazione Libera.\nTanti gli obiettivi, e uno soprattutto: dare ai giovani e alle loro famiglie la possibilità di scegliere, appunto, di rifiutare l’offerta criminale che viene imposta da congiunti criminali. Anche perché sarà lo Stato a rispondere all’antistato. Giuseppe Di Matteo non sarebbe stato ammazzato e sciolto orrendamente nell’acido in tenera età se Chiara Colosimo e Vincenza Rando e i loro colleghi fossero stati in Parlamento negli anni più bui della mafia, della ‘Ndrangheta, della camorra. I boss di Cosa Nostra lo presero e lo tennero prigioniero per poi ucciderlo proprio perché suo padre Santino aiutava gli inquirenti a ricostruire la dinamica della strage di Capaci per assassinare il giudice Falcone. Allora non c’era spazio per liberarsi dei vincoli.\nQuando sarà approvata la legge, ci saranno più opportunità per i familiari dei criminali che non vogliono seguire un percorso di morte. A guardare le prime due firmatarie delle proposte depositate nei due rami del Parlamento, c’è da riflettere su quanta pochezza di giudizi si esprime chi con presunzione guarda alla politica. C’è intuizione, capacità di ascolto, rapidità di iniziativa anche nei parlamentari più giovani di elezione. Guardateli e ascoltateli.\nL’esponente del Pd ha avuto coraggio, accettando di lavorare assieme alla Colosimo, fuori dai pregiudizi che animano la politica e incendiano il clima tra i partiti. Chiara Colosimo ha realizzato un capolavoro legislativo mettendo tutti attorno ad un tavolo per lavorare in maniera unitaria contro le mafie. Non accadeva da un po’.\nEntrambe rappresentano esempi da seguire con attenzione. La proposta di legge “Liberi di scegliere”, punta a trasformare in una norma strutturale dello Stato un protocollo sperimentale nato nel 2012 in Calabria che offre una via d’uscita ai figli dei boss e alle donne che vogliono recidere i legami con la criminalità organizzata. Tutto nasce dall’esperienza di Roberto Di Bella, presidente del Tribunale per i minorenni di Reggio Calabria il quale si rese conto che processava i figli ei nipoti degli stessi boss che aveva condannato anni prima: la criminalità era un’eredità culturale e familiare forzata.\nIl progetto ha permesso finora a circa 150 minori ed una trentina di madri di essere allontanati dai contesti di ‘ndrangheta per essere inseriti in percorsi educativi e lavorativi in località protette, lontano dalle famiglie d’origine. Nessuno dei ragazzi che ha completato il percorso è tornato a delinquere nelle file delle mafie. “Arrivare prima delle cosche e non dopo”, afferma Vincenza Rando. E le fa eco la presidente Colosimo: “Nessun bambino e nessuna donna siano costretti ad essere mafiosi”. Una bella pagina di politica. Ora, come incita don Ciotti, “bisogna fare presto per approvare la legge”. Magari.",
    "author": "Francesco Storace\nIl Tempo",
    "source": "Il Tempo",
    "published_date": "2026-01-16"
  },
  "https://ristretti.org/per-gli-immigrati-ce-il-rischio-che-si-configuri-un-diritto-a-parte": {
    "title": "Per gli immigrati c’è il rischio che si configuri un diritto a parte?",
    "link": "https://ristretti.org/per-gli-immigrati-ce-il-rischio-che-si-configuri-un-diritto-a-parte",
    "content": "di Maurizio Ambrosini\nAvvenire, 16 gennaio 2026\nBuona parte del nuovo pacchetto-sicurezza riguarda l’immigrazione, con norme che limitano ulteriormente il soccorso in mare, accelerano teoricamente sui rimpatri, danno più potere al Viminale: le comunità di stranieri nel nostro Paese sono ormai vissute da chi governa come un problema da risolvere. Pressoché inevitabilmente, buona parte del nuovo pacchetto-sicurezza in gestazione riguarda l’immigrazione. La visione dell’immigrazione come minaccia per la sicurezza è un mantra ripetuto insistentemente dai megafoni del sovranismo.\nSi declina in vario modo, a seconda delle vere o presunte emergenze: pericolo per la sicurezza nazionale, in tempi di attacchi terroristici, criminalità urbana, quando sono le cronache a dettare l’agenda, attacco all’identità culturale, quando il dibattito si sposta sui simboli religiosi e i luoghi di culto. Già il fatto di rappresentare l’immigrazione come un problema di sicurezza, oggetto ripetutamente di norme specifiche di contrasto, si traduce in un messaggio: invita l’opinione pubblica a diffidare degli stranieri (poveri), chi li incontra in vari contesti a stare in guardia, le forze dell’ordine ad alzare la soglia di allerta. Mentre in altri paesi le norme anti-discriminatorie vietano la profilazione etnica, ossia l’intensificazione dei controlli su chi non corrisponde al tipo estetico “nazionale”, in Italia il messaggio va nella direzione opposta: occorre controllare di più, arrestare e punire chi sembra appartenere alla popolazione immigrata, compresi figli e discendenti ormai dotati di cittadinanza italiana.\nPer gli immigrati si sta configurando un diritto a parte, con una serie di norme mirate e ampie facoltà concesse alle autorità: limitazione del gratuito patrocinio in sede di opposizione all’espulsione, rimpatrio (teorico) senza bisogno di altri provvedimenti in caso di violazione per due volte dell’obbligo di lasciare il territorio nazionale, anche in mancanza dei mezzi per il viaggio, maggiori poteri al Viminale per realizzare nuove strutture detentive, con facoltà di deroga alle normative vigenti, obbligo per gli immigrati detenuti nei Cpr di collaborare alla propria identificazione per essere espulsi.\nNello stesso tempo si fa in modo di limitare e aggirare il potere di controllo della magistratura. Ancora una volta vengono poi introdotte norme volte a limitare ulteriormente le attività di soccorso in mare da parte delle Ong, da anni ormai bersaglio del sovranismo, con il divieto d’ingresso nelle acque territoriali fino a sei mesi in una serie di casi: allarmi terroristici, pressione migratoria “eccezionale”, emergenze sanitarie, eventi di politica internazionale. È lecito paventare che un’interpretazione estensiva di queste disposizioni renda ancora più difficili i soccorsi nel Mediterraneo.\nTra le disposizioni relative alla sicurezza urbana, già colpisce la sbrigativa interpretazione mediatica di norme “anti-maranza”. Giusto vietare i coltelli, ma in un quadro di norme che complessivamente aggravano le sanzioni a carico dei giovanissimi, estendendo il discutibile “modello Caivano”, è lecito domandarsi se abbia senso limitare a un solo anno, fino a 19 anni, l’accoglienza dei minori non accompagnati che raggiungono la maggiore età, rispetto ai 21 anni attuali (legge Zampa): si produrrà maggiore sicurezza, o piuttosto maggiore marginalità e maggiori rischi, per loro e per la società? Particolarmente grave poi l’aver inserito in un pacchetto sicurezza una norma che, mentre facilita i ricongiungimenti familiari per i lavoratori qualificati, li restringe per gli altri, dopo che già il governo attuale aveva allungato da uno a due anni la moratoria per poterli richiedere. Vivere in famiglia dà serenità e favorisce una vita regolare e ordinata. Impedirne o ritardarne il diritto, oltre a provocare infelicità, non promuove la sicurezza, ma rischia di comprometterla.",
    "author": "Maurizio Ambrosini\nAvvenire",
    "source": "Avvenire",
    "published_date": "2026-01-16"
  },
  "https://ristretti.org/il-piano-ci-e-chiaro-vogliono-piu-cadaveri-nel-mediterraneo": {
    "title": "Il piano ci è chiaro, vogliono più cadaveri nel Mediterraneo",
    "link": "https://ristretti.org/il-piano-ci-e-chiaro-vogliono-piu-cadaveri-nel-mediterraneo",
    "content": "di Oscar Camps\nIl Manifesto, 16 gennaio 2026\nIl nuovo anno, purtroppo, non porta novità per il soccorso in mare. Ma le bozze di un nuovo pacchetto sicurezza che, in una disposizione, recupera in pieno l’ispirazione del 2019 (governo Conte-Salvini): trasformare il soccorso in mare in una minaccia all’ordine pubblico. L’Italia cioè non interviene per contrastare un reato, ma per colpire un obbligo giuridico internazionale inderogabile: salvare vite umane in mare. Chiamiamo le cose con il loro nome. L’articolo 15 letto nelle bozze del disegno di legge non è una norma di sicurezza, è uno strumento di espulsione morale. Usa il linguaggio del terrorismo e dell’ordine pubblico per nascondere una scomoda realtà: persone che annegano perché l’Europa ha scelto di guardare dall’altra parte. Paragonare il soccorso in mare a una minaccia alla sicurezza nazionale è una vergogna istituzionale.\nCambiano le parole, ma l’obiettivo resta lo stesso: allontanare i testimoni scomodi. Si fa ricorso a concetti giuridici deliberatamente elastici. Espressioni come “pressione migratoria eccezionale”, “rischio per la sicurezza” o “emergenze sanitarie” sono contenitori indefiniti, talmente ampi da consentire decisioni discrezionali, non fondate su fatti verificabili ma su valutazioni di opportunità politica. Quando la legge diventa ambigua, il potere diventa arbitrario.\nSalvare vite umane in mare non è facoltativo. È un obbligo sancito dal diritto marittimo internazionale, dalla Convenzione Solas, dalla Convenzione Sar e dal diritto internazionale consuetudinario. Questo nuovo testo, invece, consentirà al governo di violare deliberatamente la legge quando rientra nei propri interessi politici. Questa non è sovranità: è un abuso di potere. Anche perché criminalizzare il soccorso non riduce la migrazione ma aumenta le morti. È un dato dimostrato, non un’opinione. Ogni volta che si restringe il soccorso civile e si chiudono i porti, aumentano i morti e i dispersi nel Mediterraneo. Le persone non smettono di fuggire, semplicemente muoiono più lontano e in silenzio. Se questa è “sicurezza”, è una sicurezza costruita sui cadaveri. Necropolitica.\nChiamare “trasferimento” verso Paesi terzi quelle che di fatto sono deportazioni delle persone soccorse in mare è un insulto all’intelligenza. Significa esternalizzare la detenzione e la sofferenza verso Paesi più poveri, con meno garanzie, perché facciano il lavoro sporco. Questo viola frontalmente il principio di non respingimento e trasforma le persone soccorse in merce diplomatica. L’Europa paga, altri rinchiudono, e nessuno risponde di nulla. Non basta richiamare genericamente l’esistenza di centri o di organizzazioni internazionali. Occorre chiedersi quali sono le garanzie giuridiche reali per le persone trasferite, chi esercita l’effettiva supervisione e cosa accade quando quei Paesi non sono sicuri. Troppi accordi nascondono detenzioni arbitrarie, maltrattamenti e sparizioni. L’Europa paga, distoglie lo sguardo e si lava le mani.\nNon esiste alcuna “pressione migratoria” emergenziale. L’Italia non è invasa, ma non riesce a formulare una risposta europea dignitosa. Quando non si sa come gestire, si criminalizza. Questa è la strategia dei governi deboli, il governo italiano è uno di questi. Il suo obiettivo reale è che non ci siano testimoni. Le Ong non sono il problema, sono lo specchio. Documentano, registrano, denunciano. Per questo danno fastidio, per questo vengono perseguitate. Dunque l’esito di questa nuova stretta è facilmente prevedibile: più morti. Non un effetto collaterale, ma l’effetto voluto. Perché il messaggio arrivi chiaro al di là del mare: deterrenza tramite annegamento. Ma quando il diritto si ritira dal mare, ciò che avanza è la barbarie. Open Arms non resterà in silenzio, perché il silenzio uccide.",
    "author": "Oscar Camps\nIl Manifesto",
    "source": "Il Manifesto",
    "published_date": "2026-01-16"
  },
  "https://ristretti.org/le-leggi-contro-lantisemitismo-e-la-lezione-di-norimberga": {
    "title": "Le leggi contro l’antisemitismo e la lezione di Norimberga",
    "link": "https://ristretti.org/le-leggi-contro-lantisemitismo-e-la-lezione-di-norimberga",
    "content": "di Pasquale De Sena\nAvvenire, 16 gennaio 2026\nTalvolta le norme, invece di combattere l’odio, rischiano di irrigidire i conflitti minando la libertà e la convivenza, favorendo le contrapposizioni. Quello che si volle evitare nel processo contro i nazisti. Hersch Lauterpacht, grande giurista ebreo, contribuì a evitare che nello Statuto del Tribunale di Norimberga venisse inserita la figura del genocidio, pur avendo assistito all’eliminazione di tutti i membri della sua famiglia d’origine, nel corso dell’occupazione nazista di Leopoli, nelle cui vicinanze era nato. Membro dello staff dell’accusa britannica a Norimberga, nel 1946, poi professore di Diritto internazionale a Cambridge e giudice della Corte internazionale di giustizia, Lauterpacht riteneva che, in caso contrario, si sarebbe rischiato di accentuare la contrapposizione tra gruppi, soggiacente alla Shoah, alimentandola, e senza ottenere risultati significativi, sul piano delle responsabilità individuali per i crimini commessi in quel contesto. Com’è noto, una grande convenzione multilaterale venne stipulata, solo due anni dopo, in materia di genocidio.\nRaphael Lemkin, insomma, perso un… round, vinse la battaglia, e da un simile esito sono poi largamente dipesi i comportamenti degli Stati (con l’ampia adozione di normative interne in materia), nonché la prassi internazionale successiva (si pensi all’inserimento del crimine di genocidio nello Statuto della Corte penale internazionale), e soprattutto, l’ampia giurisprudenza dei tribunali internazionali pronunciatisi al riguardo. Non è su questo, però, che intendo qui soffermarmi, né sulla probabile qualificabilità come genocidio del complesso dei gravissimi crimini israeliani a Gaza e negli altri territori palestinesi occupati. Vorrei invece sottolineare che considerazioni di politica del diritto, analoghe a quelle di Lauterpacht, sembrano del tutto estranee ai quattro disegni di legge per il contrasto all’antisemitismo, sinora presentati in Italia. Benché il contesto storico odierno sia, fortunatamente, ben diverso, da quello, catastrofico per gli ebrei, sperimentato da Lauterpacht, malgrado la durata, perlomeno sessantennale, della feroce contrapposizione fra palestinesi e israeliani, e nonostante i tremendi crimini, di cui la violazione continuata dell’autodeterminazione palestinese è costellata, l’idea che l’adozione di normative specifiche in tema di antisemitismo possa accentuare un simile stato di cose, non pare aver sfiorato i proponenti dei progetti in questione. Lo stesso, feroce attacco terroristico di Sidney alla comunità ebraica locale, ad opera, pare, di elementi delle Jihad islamica, invece di stimolare qualche riflessione in proposito, è servito a corroborare l’opzione regolativa.\nCiò è tanto più vero, se si considera l’argomento di fondo, generalmente addotto a sostegno dei suddetti progetti, da ultimo per quello di Del Rio. L’esigenza di una normativa specifica deriverebbe, è stato detto, non solo dall’estensione del fenomeno, ma anche dalle sue particolarità, visto che l’antisemitismo costituisce una costante storica, caratterizzata dal ricorso periodico a svariati stereotipi (essenzialmente di tipo “cospirazionista”), utilizzati per fare degli ebrei un capro espiatorio per eccellenza. È fin troppo facile osservare, però, che sia la tendenza a costruire stereotipi su certi gruppi etnico-religiosi, che quella a farne, su tali basi, capri espiatori, rispetto a eventi storici tragici, è una costante che riguarda una molteplicità di situazioni discriminatore, anche recenti. Basti solo pensare alla possente ventata di razzismo, puntualmente segnalata dall’Agenzia europea dei diritti fondamentali, nel post 7 ottobre, a carico dei musulmani, nel loro complesso. Anche in questo caso, esattamente come si verificò a seguito dell’11 settembre, e come tende a verificarsi per gli ebrei, rispetto ai crimini israeliani a Gaza… la parte è stata ampiamente presa per il tutto. E anche qui, in Europa, ciò è avvenuto sulla base di pregiudizi diversi fra di loro, in parte vecchi (ad es., un preteso, insopprimibile tasso di violenza e arretratezza, insito in tutta la tradizione religiosa islamica), in parte nuovi (ad es., l’esistenza di un progetto generale di sottomissione dell’intero occidente, da parte “islamica”).\nMa andiamo oltre e pensiamo, per un attimo, agli effetti di due possibili “way out”, rispetto a una situazione del genere: per un verso, l’adozione di una normativa specifica, solo in tema di antisemitismo; per altro verso - come sembrerebbe, in apparenza, più giusto - l’adozione di tante specifiche normative, in ragione degli specifici pregiudizi, volta a volta caratterizzanti le diverse forme di discriminazione. Non vi è dubbio, nel primo caso, com’è stato già ampiamente posto in luce, che ciò si tradurrebbe in una discriminazione positiva, in favore del gruppo etnico-religioso protetto, col risultato di aggravare la diffidenza nei suoi confronti, e alimentare antiche tradizioni oppositive, da parte di gruppi analoghi, di ispirazione diversa. Effetti negativi si avrebbero, tuttavia, anche nella seconda ipotesi, giacché la scelta di adottare normative antidiscriminatorie dal marchio “identitario”, lungi dal contribuire ad attenuare le relative contrapposizioni, si muoverebbe, anch’essa, nella medesima logica, col rischio, oggettivo, di corroborarle. D’altra parte, ritornando a Lauterpacht: se è innegabile che il genocidio è divenuto un autonomo crimine internazionale (ed è un bene, se si pensa a quanto sia servito, in Bosnia e Ruanda), rimane, però, che il fenomeno della discriminazione razziale è oggetto di norme internazionali di portata generale, non destinate, cioè, a ipotesi specifiche. Eppoi non dobbiamo dimenticare che la definizione di antisemitismo elaborata dall’IHRA (pericolosamente vaga) non è dotata di effetti vincolanti nei confronti degli Stati dell’organizzazione; non lo è divenuta a seguito della sua incorporazione in una risoluzione del Parlamento europeo del 2017 (neanch’essa dotata di effetti vincolanti); e, soprattutto, non è stata condivisa da neppure un quarto degli Stati che compongono la comunità internazionale. Si tratta di circostanze su cui si sarebbe dovuto riflettere, prima di correre all’uso di rimedi normativi, soprattutto in un momento in cui serve tutt’altro che un incremento della contrapposizione fra gruppi.\nA proposito di una simile corsa, sono, del resto, condivisibili le considerazioni di uno storico come Marcello Flores, dal quale pure dissento riguardo a parecchi aspetti della vicenda di Gaza. Per combattere pregiudizi e, tanto più, giudizi affrettati, o erronei, di qualunque tipo, occorre la storia, non lo strumento “giuridico”, penalistico (Gasparri), o meno, esso sia. Figuriamoci in un contesto come quello universitario, nel quale il progetto Del Rio intende innestare un’ennesima figura di “verifica e monitoraggio” dei comportamenti degli attori del sistema, rispetto alle strategie contro l’antisemitismo (art. 4). Un’idea anch’essa idonea, in concreto, a stimolare un clima di sospetto e di conformismo opportunistico, gravante sulla libertà di ricerca e di insegnamento, non certo utile al superamento di pregiudizi, o giudizi, erronei.",
    "author": "Pasquale De Sena\nAvvenire",
    "source": "Avvenire",
    "published_date": "2026-01-16"
  },
  "https://ristretti.org/stanno-arrivando-i-killer-robots-che-cosa-sono-e-perche-preoccupano": {
    "title": "Stanno arrivando i “Killer Robots”: che cosa sono e perché preoccupano",
    "link": "https://ristretti.org/stanno-arrivando-i-killer-robots-che-cosa-sono-e-perche-preoccupano",
    "content": "di Giuseppe Muolo\nAvvenire, 16 gennaio 2026\nPresto potrebbero diventare operativi i sistemi d’arma autonomi. La Rete Italiana Pace e Disarmo e l’Iriad chiedono un Trattato di messa al bando o regolazione. Di primo acchito possono sembrare fantascienza, ma il rischio che diventino operativi a breve è dietro l’angolo. Più di quanto si potrebbe immaginare. Sono i cosiddetti “Killer Robots”, sistemi d’arma autonomi letali, capaci, anche grazie alla mediazione dell’Intelligenza artificiale, di selezionare e colpire obiettivi senza un controllo umano significativo. Una prospettiva che solleva interrogativi etici, giuridici e umanitari di estrema rilevanza e mette pericolosamente in discussione principi fondamentali del diritto internazionale e della tutela dei diritti umani.\nL’allarme è stato lanciato ieri, nella Sala Isma del Senato, durante l’incontro “Fermare la minaccia delle armi letali autonome: idee e prospettive per una regolamentazione internazionale”. Un confronto ospitato su iniziativa del senatore di Avs Tino Magni e promosso dalla Rete Italiana Pace e Disarmo, con il supporto dell’Istituto di Ricerche Internazionali Archivio Disarmo, nell’ambito della Campagna internazionale Stop Killer Robots. Unanime l’appello che è partito da tutti: l’urgenza di un Trattato di messa al bando o regolazione delle armi autonome. E la richiesta alla politica e alle istituzioni italiane di farsi carico concretamente della questione. Un impegno, ha assicurato Magni, di cui lui stesso si farà promotore.\n“Il nostro Paese - ha incalzato Francesco Vignarca, coordinatore delle campagne della Rete Italiana Pace e Disarmo - ha oggi l’opportunità di assumere un ruolo guida nei negoziati internazionali sulle armi autonome letali, sostenendo con chiarezza un Trattato che ne vieti o limiti in modo stringente l’uso”. Gli ha fatto eco Fabrizio Battistelli, presidente dell’Istituto di Ricerche Internazionali Archivio Disarmo, secondo cui “è indispensabile un accordo internazionale nel quadro delle Nazioni Unite”. Dal momento che, ha sottolineato Vignarca, “alcuni sistemi d’arma sono molto vicini all’operatività”. Mentre l’utilizzo dell’Intelligenza artificiale è stato già sdoganato in diversi conflitti. “Ad esempio, a Gaza - ha spiegato -, è certificato l’utilizzo dell’Ia da parte delle forze armate israeliane per selezionare obiettivi umani e strutturali, a cui segue una verifica velocissima e quindi poco accurata”.\nI relatori dell’incontro “Fermare la minaccia delle armi letali autonome: idee e prospettive per una regolamentazione internazionale” /Muolo\nI relatori dell’incontro “Fermare la minaccia delle armi letali autonome: idee e prospettive per una regolamentazione internazionale” /Muolo\nUna minaccia, quella delle “nuove tecnologie emergenti e convergenti”, evidenziata anche dall’arcivescovo Vincenzo Paglia, presidente emerito della Pontificia Accademia per la Vita. Che ha posto l’accento su “una perversa alleanza” tra questi sistemi e il nucleare, che è “pericolosissima per la vita umana e per il creato”. L’integrazione dell’Intelligenza artificiale nei sistemi militari, ha aggiunto, “è una delle sfide più critiche per la stabilità internazionale”.\nDa qui, la necessità di “un impegno politico deciso”, come ribadito da Nicole van Rooijen, direttrice esecutiva della Campagna internazionale Stop Killer Robots. Perché “le armi autonome - ha detto - delegano a macchine e algoritmi decisioni di vita o di morte che devono restare sotto responsabilità umana”. Sulla stessa scia, il premio Nobel per la Fisica Giorgio Parisi, che in video messaggio ha definito il problema “di estrema importanza e sottovalutato”. E Riccardo Noury, portavoce di Amnesty International Italia, che ha richiamato l’attenzione sulle gravi conseguenze per i diritti umani. “Senza regole chiare e vincolanti, il rischio è quello di un uso indiscriminato di queste tecnologie, anche nel controllo delle frontiere e dell’ordine pubblico, con effetti devastanti sui civili e sull’accesso alla giustizia per le vittime”, ha detto, evidenziando come la mancanza di responsabilità umana diretta renda complesso attribuire colpe su eventuali violazioni. Le conseguenze umanitarie sono state affrontate anche da Tommaso Natoli, responsabile dell’Unità Operativa di Diritto Internazionale Umanitario della Croce Rossa Italiana: “Il principio di distinzione e la protezione delle popolazioni civili - ha sottolineato - non possono essere garantiti se si affida a sistemi autonomi la scelta degli obiettivi”. Mentre Marco Carlizzi, presidente di Etica Sgr, ha collegato il tema alle responsabilità del mondo economico e finanziario, spiegando che “orientare investimenti e scelte finanziarie verso la pace e la sicurezza umana è parte integrante di una visione responsabile dello sviluppo”.",
    "author": "Giuseppe Muolo\nAvvenire",
    "source": "Avvenire",
    "published_date": "2026-01-16"
  },
  "https://ristretti.org/gran-bretagna-lo-sciopero-della-fame-in-carcere-di-heba-e-kamran-e-finito-ed-e-gia-nella-storia": {
    "title": "Gran Bretagna. Lo sciopero della fame in carcere di Heba e Kamran è finito (ed è già nella storia)",
    "link": "https://ristretti.org/gran-bretagna-lo-sciopero-della-fame-in-carcere-di-heba-e-kamran-e-finito-ed-e-gia-nella-storia",
    "content": "di Riccardo Michelucci\nAvvenire, 16 gennaio 2026\nSi è concluso a un passo dall’esito irreversibile lo sciopero della fame di un gruppo di attivisti di Palestine Action rinchiusi da mesi nelle carceri britanniche. La decisione del governo di Londra di non assegnare un contratto da 2 miliardi di sterline alla filiale britannica della società israeliana di armamenti Elbit Systems ha portato alla sospensione della protesta, avvenuta quando due dei detenuti in sciopero stavano ormai morendo e il timore per le loro condizioni si era fatto sempre più pressante. La 31enne Heba Muraisi aveva raggiunto il 73° giorno consecutivo senza assumere cibo; Kamran Ahmed, 28 anni, era invece al 67° giorno di digiuno prolungato.\nEntrambi avevano dunque oltrepassato il limite simbolico e fisiologico che nel 1981 segnò la fine della vita di Bobby Sands, il militante repubblicano irlandese morto nel carcere di Belfast dopo 66 giorni di sciopero della fame. A quel punto, secondo ogni letteratura medica, il rischio di collasso degli organi vitali, danni neurologici permanenti e morte improvvisa è estremamente elevato. Il parallelo con lo sciopero della fame del 1981 non è solo storico ma anche clinico: la prima morte di allora avvenne dopo 46 giorni, e l’ultimo prigioniero, Kieran Doherty, resistette per 73 giorni. Lo stesso numero raggiunto da Muraisi. In quel lasso di tempo, il corpo entra in una fase di consumo irreversibile, in cui anche una ripresa dell’alimentazione comporta rischi elevati.\nÈ in questo contesto che il Ministero della Difesa di Londra ha comunicato la decisione di non concedere a Elbit Systems UK il contratto per l’addestramento di circa 60mila soldati britannici all’anno. Per gli scioperanti si tratta del soddisfacimento di una richiesta centrale della protesta. Dal 2012 la società aveva ottenuto infatti più di dieci contratti pubblici, rendendo la scelta attuale un segnale di discontinuità nelle politiche governative.\nOltre a Muraisi e Ahmed, hanno interrotto lo sciopero Lewie Chiaramello, 22 anni, affetto da diabete di tipo 1, che aveva digiunato a giorni alterni arrivando al 46° giorno, e altri quattro detenuti - Teuta Hoxha, Jon Cink, Qesser Zuhrah e Amu Gib - che si erano chiamati fuori dalla protesta dopo l’aggravamento delle loro condizioni di salute. Tutti hanno iniziato la fase di rialimentazione seguendo protocolli sanitari, una procedura che, dopo digiuni così prolungati, comporta rischi significativi se non è gestita con estrema cautela. Rimane invece in sciopero il 22enne Umar Khalid, che dopo una sospensione ha ripreso il digiuno e continua a rifiutare il cibo, mantenendo aperta una situazione di grave criticità.\nTra le richieste accolte figura il trasferimento di Heba Muraisi dal carcere di New Hall, a Wakefield, a quello di Bronzefield, nel Surrey, più vicino alla sua famiglia. Il gruppo rivendica infine una serie di risultati politici: nelle ultime settimane, centinaia di persone avrebbero dichiarato l’intenzione di intraprendere azioni dirette contro quello che definiscono il “complesso militare-industriale”, superando il numero complessivo di attivisti coinvolti nei precedenti cinque anni di campagna. In questo arco di tempo, affermano, quattro fabbriche di armi israeliane hanno cessato l’attività nel Regno Unito.",
    "author": "Riccardo Michelucci\nAvvenire",
    "source": "Avvenire",
    "published_date": "2026-01-16"
  },
  "https://ristretti.org/carceri-la-politica-intervenga-ora": {
    "title": "Carceri, la politica intervenga. Ora",
    "link": "https://ristretti.org/carceri-la-politica-intervenga-ora",
    "content": "di Samuele Ciambriello*\nL’Unità, 15 gennaio 2026\n“Non nuove carceri ma carceri nuove”. I dati oggi disponibili restituiscono un quadro allarmante sulle carceri: il progressivo aumento della popolazione detenuta, il ritorno a percentuali di sovraffollamento prossime a quelle che nel 2013 determinarono la condanna dell’Italia da parte della Corte europea dei diritti dell’uomo, il numero crescente dei suicidi e il diffuso disagio del personale penitenziario. In questo contesto, la realizzazione di nuovi istituti caratterizzata da tempi lunghi e costi elevati, non può essere considerata una risposta adeguata né sufficiente, poiché rischia di riprodurre modelli detentivi inefficaci e disumanizzanti. Carceri nuove non significa semplicemente carceri più moderne ma istituti ripensati nella loro funzione e nella loro finalità. Significa strutture conformi ai parametri costituzionali e convenzionali, capaci di garantire condizioni di vita dignitose, spazi adeguati, tutela della salute e accesso effettivo ai diritti fondamentali. Significa luoghi orientati al trattamento, al lavoro, alla formazione, nei quali la pena possa realmente tendere alla rieducazione e al reinserimento sociale, come prescritto dall’articolo 27 della Costituzione.\nIn questa prospettiva, la riduzione della popolazione carceraria rappresenta una condizione imprescindibile. Il ricorso sistematico e rafforzato alle misure alternative alla detenzione, insieme a interventi normativi di carattere deflattivo, costituisce uno strumento essenziale per restituire legalità e umanità al sistema. Va aumentato il numero di magistrati e del personale nei loro uffici così come vanno assunti nuovi agenti di Polizia Penitenziaria, educatori e psicologi perché tali figure presenti nelle carceri sono relative alla presenza del numero di posti disponibili e non tiene conto da vent’anni di sovraffollamento carcerario.\nPer noi la liberazione anticipata riveste un ruolo centrale. L’esperienza successiva alla sentenza “Torreggiani” ha dimostrato come una liberazione anticipata speciale, con un incremento dei giorni di riduzione della pena e con procedure più rapide, possa produrre effetti concreti sul sovraffollamento, senza compromettere la sicurezza collettiva. La liberazione anticipata non deve essere letta come un atto di indulgenza, ma come uno strumento ordinario di esecuzione penale costituzionalmente orientata, capace di valorizzare i percorsi di responsabilizzazione e di buona condotta intrapresi dalle persone detenute.\nCrediamo che ci sia bisogno anche di una legge ordinaria per superare nell’immediato il sovraffollamento, per mettere in campo risposte concrete per coloro che devono scontare meno di due anni, o, addirittura, meno di un anno (e sono ottomila), così come è stato fatto dal Governo Berlusconi nel 2003 o sempre dal Governo Berlusconi nel 2010 (Ministro della Giustizia Angelino Alfano).\nL’espressione “non un nuovo carcere ma carceri nuove” sintetizza in modo efficace una posizione istituzionale che nasce dall’osservazione diretta delle condizioni del sistema penitenziario e dalle criticità puntualmente evidenziate nei documenti della Conferenza nazionale dei Garanti territoriali delle persone private della libertà personale. Essa richiama la necessità di superare un approcci esclusivamente emergenziale che individua nella costruzione di nuovi istituti la risposta principale al sovraffollamento. “Non un nuovo carcere ma carceri nuove” significa, dunque, affermare una visione della pena fondata sulla legalità istituzionale, sul rispetto della dignità umana e sulla responsabilità istituzionale, nella consapevolezza che solo un sistema penitenziario più umano ed efficace può garantire nel tempo maggiore sicurezza e coesione sociale.\nBisogna che la Politica intervenga ORA!\n*Portavoce della Conferenza nazionale dei Garanti territoriali",
    "author": "Samuele Ciambriello",
    "source": "Ristretti Orizzonti",
    "published_date": "2026-01-15"
  },
  "https://ristretti.org/la-violenza-in-carcere-e-quella-giovanile-e-lo-spirito-dei-tempi": {
    "title": "La violenza in carcere e quella giovanile: è lo spirito dei tempi",
    "link": "https://ristretti.org/la-violenza-in-carcere-e-quella-giovanile-e-lo-spirito-dei-tempi",
    "content": "di Davide Ferrario\nCorriere della Sera, 15 gennaio 2026\nLa baby gang di periferia che ruba il giubbotto al coetaneo è la copia patetica del presidente Usa che si prende quello che vuole perché “gli serve”. Le notizie sugli agenti della Penitenziaria feriti al Gleno in seguito a tafferugli con i detenuti mi hanno fatto pensare alle parole della direttrice del carcere, Antonina D’Onofrio, pronunciate durante un incontro pubblico a cui ero stato invitato per via dei miei dieci anni di volontariato, dal 2000 al 2010. Rispetto a quell’epoca, diceva D’Onofrio, è cambiato tutto. Oggi in galera non finiscono malviventi “strutturati”, ma principalmente soggetti con problemi di adattamento sociale; e per di più quasi tutti con dipendenze da psicofarmaci (cosa diversa dalla tossicodipendenza classica).\nIl che trasforma la gestione delle prigioni in quella “trincea” di cui parlano i sindacati degli agenti: non si tratta solo di un problema quantitativo (l’insopportabile quanto “normale” sovraffollamento), ma qualitativo. Il comportamento di chi sta dentro è imprevedibile, e varia dall’autolesionismo all’aggressività.\nInsomma, è come se la perdita dei valori della società di “fuori” (che aveva un suo balordo corrispondente nel codice della mala) si sia trasferito dentro, con gli stessi effetti. Basta un po’ di logica per collegare questo fenomeno a ciò che succede con la devianza giovanile di cui pure si occupano le cronache. I ragazzi girano col coltello in tasca, si dice. Però devo essere onesto: alla loro età, per andare al Sarpi, io nello zainetto mi tenevo un martello. Mai usato: e mi chiedo se lo avrei mai fatto. Erano gli anni di piombo, un periodo di violenza molto peggiore di quella di oggi. Allora la violenza accadeva in nome di ideali; oggi per fregare un telefonino o anche meno. Non sto dicendo che c’è una scala morale. Sto dicendo che la violenza giovanile esprime lo spirito dei tempi.\nInfatti quella degli anni Settanta finì con il declino della rivolta. Per quella di oggi, meno traumatica in termini di morti ma più inquietante come pervasività sociale, non si vede invece una fine, perché i ragazzi non fanno che replicare i modelli con cui vengono “educati”. La baby gang di periferia che ruba il giubbotto al coetaneo è la copia patetica del presidente Usa che si prende quello che vuole perché “gli serve”. In questo senso bisogna essere davvero preoccupati: perché non si tratta di combattere un male che viene da fuori, ma che si genera all’interno stesso del corpo sociale. Un conflitto a bassa intensità ma potenzialmente infinito che non si risolve trasferendolo da “fuori” a “dentro”: dalla strada alla galera, dove il cerchio si chiude.",
    "author": "Davide Ferrario\nCorriere",
    "source": "Corriere della Sera",
    "published_date": "2026-01-15"
  },
  "https://ristretti.org/pacchetto-sicurezza-dai-rimpatri-alle-norme-anti-maranza": {
    "title": "Pacchetto sicurezza, dai rimpatri alle norme “anti maranza”",
    "link": "https://ristretti.org/pacchetto-sicurezza-dai-rimpatri-alle-norme-anti-maranza",
    "content": "di Simone Canettieri\nCorriere della Sera, 15 gennaio 2026\nNovità e strette in un decreto e un ddl. I provvedimenti, che saranno varati nei prossimi Consigli dei ministri, intervengono su sicurezza pubblica, immigrazione e funzionalità delle forze di polizia con nuove assunzioni. È in arrivo una stretta sulla sicurezza. Gli uffici legislativi del ministero dell’Interno hanno trasmesso un decreto legge e un disegno di legge (il primo composto da 25 articoli, il secondo da 40). I provvedimenti saranno varati nei prossimi Consigli dei ministri per prendere poi iter diversi. Sono norme che intervengono su sicurezza pubblica, immigrazione internazionale e funzionalità delle forze di polizia con nuove assunzioni. Il pacchetto prevede, tra l’altro, la creazione di zone rosse nelle città, il potenziamento dei daspo e delle misure di prevenzione, più fondi per la sicurezza urbana per i sindaci, contrasto all’immigrazione illegale, velocizzazione e maggior efficacia delle espulsioni e dei rimpatri.\nNel ddl c’è anche lo “scudo legale” per le forze dell’ordine. Cioè la tutela processuale per le forze di polizia con l’estensione della legittima difesa per evitare l’iscrizione automatica nel registro degli indagati. Come annunciato dalla premier Giorgia Meloni sono in arrivo anche misure che prevedono il divieto di porto di coltelli e di vendita di armi da taglio ai minori con sanzioni pecuniarie certe e accessorie come la sospensione della patente e del passaporto e del permesso di soggiorno. Multe anche ai genitori di minorenni che non vigilano. Si tratta, in questo caso, delle “norme anti maranza”, come le chiamano dalla Lega. Il partito di Matteo Salvini rivendica la stretta studiata dai tecnici del Viminale, guidati dal ministro Matteo Piantedosi. Nel ddl c’è spazio anche per gli interventi della polizia durante le manifestazioni in caso di sospetti su facinorosi. Anche il Pd ripresenterà un ddl per bloccare la vendita di armi di taglio ai minori. “Vogliamo lavorare sulla prevenzione e sulla formazione: la destra sulla sicurezza ha fallito”, dicono dal Pd.\nPene più dure per i furti e non serve più la querela - Viene reintrodotta la procedibilità d’ufficio per il reato di furto aggravato ad esempio quello commesso nelle stazioni ferroviarie. Il furto commesso con destrezza torna a essere procedibile d’ufficio, modificando quanto previsto dalla riforma Cartabia. Previsto anche l’aumento delle pene per il furto in abitazione e per il furto con strappo. Il ddl punta a passare dagli attuali “da quattro a sette anni” di reclusione a “da sei a otto anni”, per il reato base. E contestualmente si punta all’attuale reclusione “da cinque a dieci anni” alla reclusione “da sei a dieci anni” per l’ipotesi aggravata. Per quanto riguarda i daspo c’è l’estensione del divieto di accesso alle infrastrutture pubbliche urbane ed extraurbane anche nei confronti di coloro che risultino denunciati o condannati, anche con sentenza non definitiva nel corso dei 5 anni precedenti, per reati commessi durante le manifestazioni. Per le quali è prevista la perquisizione sul posto in caso “di eccezionale gravità” e il fermo di prevenzione di 12 ore per accertamenti nei confronti di persone sospettate.\nContro la violenza minorile misure a partire da 12 anni - Per prevenire la violenza giovanile è previsto l’ampliamento del catalogo dei reati per i quali si può applicare l’ammonimento del questore nei confronti di minorenni dai 12 ai 14 anni. Inserendo anche le ipotesi di lesione personale, rissa, violenza privata e minaccia qualora commessi con l’uso di armi o di strumenti atti ad offendere dei quali è vietato il porto in modo assoluto ovvero senza giustificato motivo. Viene introdotta una sanzione amministrativa pecuniaria da 200 a 1.000 euro nei confronti dei genitori dei minori che non hanno dimostrato di non aver potuto impedire il fatto. La medesima sanzione amministrativa pecuniaria, irrogata dal prefetto, è prevista anche per i casi di ammonimento del questore nei confronti di minorenni che hanno commesso atti persecutori o di cyberbullismo. Stop alla vendita a minorenni - anche su web o piattaforme elettroniche - di “armi improprie”, in particolare di strumenti da punta e taglio. La violazione del divieto è punita una la sanzione fino di 12.000 euro e con la revoca della licenza.\nUno stop a coltelli e lame. Giovani, multa ai genitori - Divieto assoluto di porto di strumenti con lama flessibile, acuminata e tagliente di lunghezza superiore a 5 centimetri, a scatto o a farfalla, di facile occultamento punito con la reclusione da 1 a 3 anni. E divieto di porto, se non per giustificato motivo, di altri coltelli e strumenti dotati di lama affilata o appuntita di lunghezza superiore a 8 centimetri, punito con la reclusione da 6 mesi a 3 anni. È prevista un’aggravante specifica, con aumento di pena da un terzo alla metà, qualora il reato sia commesso da persone travisate nelle immediate vicinanze di istituti di credito, parchi, stazioni ferroviarie e della metropolitana. Inoltre il prefetto potrà applicare anche sanzioni amministrative accessorie come la sospensione della patente di guida, del passaporto e del permesso di soggiorno. Se i fatti sono commessi da un minore - si tratta dei provvedimenti che già qualcuno tra i salviniani ha ribattezzato come “anti maranza” - è prevista sempre una multa di mille euro nei confronti dei genitori. C’è inoltre la facoltà di arresto facoltativo in flagranza per gli under 18 per porto illecito di coltelli.\nPerquisizioni sul posto e daspo post cortei - Estensione del Daspo, cioè il divieto di accesso alle infrastrutture pubbliche urbane ed extraurbane anche nei confronti di coloro che risultino denunciati o condannati per reati commessi in occasione di manifestazioni. Nel ddl viene anche introdotta l’ipotesi di arresto in flagranza differita nei confronti di chi ha commesso il reato di danneggiamento in occasione di manifestazioni pubbliche. A tutela della sicurezza scatta la possibilità di perquisizioni sul posto durante le manifestazioni. Tra le novità c’è anche il fermo di prevenzione: la possibilità di accompagnare e trattenere persone sospettate negli uffici di polizia fino a dodici ore. Sempre a proposito di manifestazioni: per il mancato preavviso e per chi non rispetta le prescrizioni della questura saranno contemplate sanzioni amministrative pecuniarie da un minimo di 3.500 euro a un massimo di 20.000. In caso di mancato rispetto delle limitazioni poste alla circolazione o dell’itinerario previsto, si applicherà una sanzione amministrativa da 10.000 a 20.000 euro. Vengono depenalizzate e “monetizzate” anche le grida e le manifestazioni sediziose.\nReati con la giustificazione. Lo scudo penale agli agenti - È una sorta di “scudo penale” per le forze dell’ordine. Nel ddl è previsto che il pubblico ministero non provveda all’iscrizione della persona nel registro delle notizie di reato quando appare che il fatto è stato compiuto in presenza di una causa di giustificazione (ad esempio: legittima difesa, adempimento di un dovere, uso legittimo delle armi, stato di necessità).  Sono assicurate le garanzie difensive oggi conseguenti all’iscrizione nel predetto registro. Sempre su input del Viminale si parla dell’estensione dell’applicabilità “degli istituti volti alla tutela legale del personale delle forze di polizia, del corpo nazionale dei vigili del fuoco e delle Forze armate”. Per quanto riguarda le carriere: ci sarà l’ampliamento dei titoli di studio per l’accesso ai ruoli di funzionari, l’ingresso diretto con inquadramento dirigenziale degli appartenenti alla carriera dei medici, viene abbassato il limite massimo per la partecipazione ai concorsi per l’ammissione all’Accademia militare dell’Arma dei carabinieri. Nel disegno di legge si va a intervenire anche nei meccanismi concorsuali della Guardia di finanza e della Polizia penitenziaria.\nPiù centri per i migranti ed espulsioni facilitate - Sono diverse le norme sui migranti contenute nel pacchetto sicurezza. A partire dal potenziamento della rete delle strutture destinate all’accoglienza e al trattenimento dei cittadini stranieri. Il ministero dell’Interno fino al 31 dicembre 2028 avrà ampie facoltà di deroga della normativa vigente, anche avvalendosi dell’Anac. Le espulsioni inoltre saranno più facili dopo il secondo ordine di allontanamento del questore. Tra le altre cose è prevista l’abrogazione della disposizione che impone, senza alcuna verifica reddituale, il gratuito patrocinio nella fase giurisdizionale contro il provvedimento di espulsione del cittadino extra Ue. Nel testo c’è anche l’autorizzazione di una spesa complessiva di 8 milioni di euro per dare esecuzione ai rimpatri e far fronte all’attuazione del Patto europeo della migrazione e asilo. È chiamata “stretta anti ong” la possibilità di interdizione temporanea del limite delle acque territoriali in caso di minaccia grave per l’ordine pubblico o la sicurezza nazionale. Infine, il concetto di “Paese sicuro” entra nel diritto interno e nel decreto si prevede che il trattenimento dei migranti sarà disciplinato con norme di rango primario.\nLe regole nelle città per le “zone rosse” - Nel decreto legge invece è prevista l’istituzione da parte dei prefetti delle zone rosse nelle aree caratterizzate da gravi e ripetuti episodi di illegalità, possibilità oggi prevista solo in casi eccezionali ed urgenti. Nelle zone a vigilanza rafforzata sarà vietata la permanenza e disposto l’allontanamento di persone - già segnalate dall’autorità giudiziaria per reati contro la persona, il patrimonio o per stupefacenti o per il porto di armi o oggetti atti ad offendere o per il porto di armi per cui non è ammessa licenza - che terranno nelle aree in questione comportamenti violenti, minacciosi o molesti, mettendo in pericolo la sicurezza e impedendo la libera fruibilità di quelle aree. Un esempio: le stazioni ferroviarie delle grandi città metropolitane. L’individuazione delle zone rosse dovrà comunque portarsi di",
    "author": "Simone Canettieri\nCorriere",
    "source": "Corriere della Sera",
    "published_date": "2026-01-15"
  },
  "https://ristretti.org/la-nuova-stretta-del-governo-su-dissenso-e-immigrazione": {
    "title": "La nuova stretta del Governo su dissenso e immigrazione",
    "link": "https://ristretti.org/la-nuova-stretta-del-governo-su-dissenso-e-immigrazione",
    "content": "di Giansandro Merli\nIl Dubbio, 15 gennaio 2026\nIl Viminale invia a Palazzo Chigi un dl e un ddl sicurezza: un manuale di autoritarismo. Punizioni per minori, pugno duro con le piazze, giro di vite su migranti e ong. Fermi di 12 ore contro chi sia sospettato di mettere a rischio l’ordine pubblico. La nuova stretta sulla sicurezza era nell’aria, ma le bozze circolate ieri fanno impallidire quanto disposto finora dal governo Meloni e perfino la contestatissima legge dello scorso anno. Quel ddl 1660 che inaspriva le pene per reati di piazza, occupazioni e resistenza (anche passiva) poi trasformato in decreto e convertito dal parlamento. Sul tavolo di palazzo Chigi è atterrato un pacchetto di 65 misure messe a punto dai tecnici del Viminale. La presidenza del Consiglio deciderà cosa tenere o scartare e che forma dare alle proposte.\nNei giorni scorsi la Lega si era spesa per agitare il tema e intestarsi le novità in arrivo. Ieri il partito di via Bellerio si è detto soddisfatto: “Le nostre richieste sono state sostanzialmente accolte”, ha dichiarato Matteo Salvini. Il vicepremier, però, ha citato anche misure su sgomberi e cittadinanza che nelle bozze non ci sono. Le bozze, dunque. Al momento prevedono una mossa in due tempi: decreto legge e disegno di legge. Entrambi dovrebbero essere discussi già nei prossimi Cdm. Il primo è più insidioso per la maggiore rapidità e i ridotti margini di modifica. Il secondo più utile all’esecutivo per usare la discussione parlamentare come arena in cui attaccare le opposizioni e alimentare tensioni nel centro-sinistra, che sulla questione vorrebbe incalzare la maggioranza. Proprio ieri il Pd ha organizzato in Senato la conferenza stampa “Sicurezza nelle città”.\nI principali assi di intervento dell’esecutivo sono quattro: punizioni più severe per i minori che compiono reati violenti, pugno duro sul dissenso, nuovo giro di vite su migranti e ong, tutele e agevolazioni per gli agenti. Le misure sono divise, con alcune sovrapposizioni, tra i due strumenti legislativi. Il decreto, per la prima volta dopo quasi 30 anni dall’istituzione dei Cpr, disciplinerà la modalità di detenzione amministrativa dei cittadini stranieri “irregolari”: una recente sentenza della Consulta aveva individuato un vulnus sul punto. I migranti non potranno più contare automaticamente sul gratuito patrocinio per opporsi all’espulsione. Se violeranno due ordini di lasciare l’Italia saranno rimpatriati senza l’emissione di un nuovo atto. Per realizzare nuove strutture di accoglienza o detenzione il Viminale conterà su “ampie facoltà di deroga della normativa vigente”. Per tutto ciò che riguarda gli stranieri, insomma, si delinea sempre di più un diritto speciale.\nAltre misure riguardano la sicurezza urbana, con la normalizzazione delle zone rosse, il rafforzamento dei presidi di polizia e nuovi investimenti su telecamere in stadi e strade. Nelle carceri aumentano i poteri della penitenziaria, soprattutto rispetto a operazioni sotto copertura. Un lungo pacchetto di norme prevede agevolazioni per le forze di polizia, nella progressione di carriera e nel superamento dei concorsi interni. Le misure anti-coltelli e contro la violenza giovanile finiscono invece nel ddl, diversamente da quanto si era ipotizzato. Impongono divieti di vendita e porto di strumenti atti ad offendere, con pene più severe e una serie di sanzioni amministrative accessorie - sospensione di patente, passaporto e permesso di soggiorno - che dovrebbero scoraggiare con maggiore incisività la diffusione di armi bianche tra i più giovani. Chi le ha in tasca viene arrestato in flagranza. E aumentano anche i reati per cui il questore può ammonire i ragazzi tra 12 e 14 anni: lesioni, rissa, violenza privata e minaccia se commessi con l’uso di armi. Un’estensione del decreto Caivano. Attenzione anche agli stupefacenti: potranno essere confiscati veicoli che “abbiano agevolato il reato di produzione, traffico e detenzione di sostanze stupefacenti”. Con qualche canna in tasca si rischia l’addio definitivo all’auto.\nMa è su dissenso e immigrazione che si concentrano le misure più autoritarie. Divieto di accesso ai centri urbani per chi ha solo una denuncia per reati di piazza. Liberalizzazione di controlli e perquisizioni nelle manifestazioni. Persino il “fermo di prevenzione” fino a 12 ore disposto dalle autorità di polizia contro chiunque sia soltanto sospettato di poter pregiudicare lo svolgimento dei cortei. E poi una serie di pesanti sanzioni amministrative, dunque prive delle garanzie del diritto penale, per chi convoca manifestazioni non autorizzate, devia dal percorso, disobbedisce all’ordine di sciogliere un concentramento. Veri e propri salassi fino a 20mila euro.\nTutt’altra musica per le forze di polizia: aumentano le tutele e arriva lo scudo contro l’iscrizione automatica nel registro degli indagati se si ipotizzano cause di giustificazione (legittima difesa, adempimento del dovere, stato di necessità). Gli agenti non saranno sospesi automaticamente dal servizio. All’orizzonte si vedono poi ulteriori blocchi delle navi ong, la strategia del fu ministro dell’Interno Salvini, con interdizioni all’ingresso nelle acque territoriali. Le espulsioni dei soggetti “pericolosi” sono accelerate. I migranti nei Cpr avranno l’obbligo di cooperare alla loro identificazione. I ragazzi stranieri che diventano maggiorenni in accoglienza potranno restarci solo fino ai 19 anni di età: la legge Zampa prevedeva 21 anni con il via libera del tribunale. I ricongiungimenti familiari diventano più facili per i lavoratori migranti qualificati, sono compressi per tutti gli altri.\nil ddl vorrebbe anche anticipare le norme europee non ancora in vigore sul paese terzo sicuro e l’inammissibilità delle domande d’asilo. Oltre a ridurre “i confini del sindacato del giudice sulla convalida del trattenimento”. Per capire di che si tratta servirà il testo definitivo, ma il segnale è chiarissimo: ora è l’esecutivo che limita il potere giudiziario e i diritti fondamentali. Non viceversa.",
    "author": "Giansandro Merli\nIl Dubbio",
    "source": "Il Dubbio",
    "published_date": "2026-01-15"
  },
  "https://ristretti.org/due-pacchetti-sicurezza-in-arrivo-le-norme-piu-dure": {
    "title": "Due pacchetti sicurezza in arrivo. Le norme più dure",
    "link": "https://ristretti.org/due-pacchetti-sicurezza-in-arrivo-le-norme-piu-dure",
    "content": "di Giansandro Merli\nIl Manifesto, 15 gennaio 2026\nIn città zone rosse più facili e rafforzate - I prefetti potranno “individuare delle zone caratterizzate da gravi e ripetuti episodi di illegalità, in relazione alle quali è vietata la permanenza ed è disposto l’allontanamento di soggetti già segnalati dall’Autorità giudiziaria per particolari reati”. Non serviranno più motivazioni legate a casi eccezionali e urgenti, sarà sufficiente un’analisi delle autorità di polizia che indichi i luoghi interessati e la durata temporale per stabilire le zone rosse. Che potranno durare sempre di più, senza particolari giustificazioni. Il decreto legge prevede anche più soldi per riempire le città di telecamere e gli stadi di apparati per l’identificazione biometrica delle persone che compiono reati. Aumenta la vigilanza su rete ferroviaria e litorali, dove saranno dispiegati anche nuovi “natanti” di polizia.\nLe prime regole sulla detenzione amministrativa - I modi del trattenimento dei migranti “irregolari” saranno disciplinati per la prima volta. Lo farà una norma di rango primario diventata necessaria dopo la recente sentenza della Corte costituzionale che individuava sul tema un vuoto legislativo. Le bozze del decreto legge non entrano nel merito delle misure allo studio di Palazzo Chigi, ma sarà comunque una novità assoluta per i centri detentivi istituiti per la prima volta nel 1998 dalla Turco-Napolitano. Strutture che hanno cambiato nome più volte, ora sono Cpr, in cui sono rinchiusi cittadini stranieri che non hanno commesso reati ma si trovano solo in una situazione di irregolarità amministrativa. Luoghi finiti spesso al centro di inchieste giornalistiche e giudiziarie per le terribili condizioni di reclusione che l’Italia ha subappaltato alla gestione privata.\nPioggia di norme sui reati minorili, sanzioni ai tutor - Verrà ampliato il catalogo dei reati per i quali sarà possibile applicare l’ammonimento del questore per i minori tra i 12 e i 14 anni. Dai 14 anni in su introdotta una sanzione tra 200 e mille a carico del tutore. Una serie di misure saranno dedicate alla stretta sulla vendita e il porto di coltelli: un divieto di porto di strumenti con lama dai 5 centimetri in su, punibile con la reclusione fino a 3 anni, con aggravante di un terzo nel caso di più persone riunite. Anche in questo caso sono previste sanzioni ai tutori nel caso di minori e sarà prevista la possibilità di revocare (o non erogare) patente, passaporto e permesso di soggiorno. Sarà introdotto il divieto di vendita di coltelli ai minori, anche sul web. Per questi nuovi reati sarà disposta la facoltà di arresto in flagranza e l’adozione di misure cautelari anche per i minori.\nDivieti e multe verso chi vuole protestare - Il pugno di ferro del disegno di legge contro il diritto al dissenso si concentra in nove articoli che hanno l’obiettivo di scoraggiare, impedire e sanzionare le proteste. In occasione dei cortei la polizia potrà mettere in stato di fermo preventivo fino a 12 ore chiunque ritenga pericoloso. Senza ulteriori motivazioni. Non ne serviranno neanche per perquisizioni e controlli durante manifestazioni in luogo pubblico, ovviamente “a tutela della sicurezza pubblica”. Basterà una condanna anche non definitiva o persino una denuncia per reati di piazza per trovarsi di fronte a un divieto di “accesso alle infrastrutture pubbliche urbane ed extraurbane”. Prima serviva una sentenza inappellabile. Previste una raffica di multe, da 500 a 20mila euro, per manifestazioni non autorizzate, cortei deviati, concentramenti che continuano dopo l’ordine di scioglimento\nPer gli agenti maggiori tutele e scudo legale - “Per incrementare le tutele per i cittadini e anche per le Forze di polizia, il pubblico ministero non provvede all’iscrizione della persona nel registro delle notizie di reato quando appare che il fatto è stato compiuto in presenza di una causa di giustificazione”. Lo dice il ddl sul tavolo di palazzo Chigi all’articolo 11, che introduce lo scudo legale per gli agenti di polizia necessario a evitare la sospensione dal servizio in caso di indagini. Sarà sufficiente la presenza di una causa di giustificazione come legittima difesa, adempimento di dovere, uso legittimo delle armi o stato di necessità. Una causa stabilita in via presuntiva dal momento che non potrà esserci un precedente accertamento della verità giudiziaria in un processo. Per le forze di polizia restano le garanzie difensive e aumentano le tutele.\nBlocchi delle navi, rimpatri più facili e monito ai giudici - Si torna ai decreti sicurezza salviniani sui blocchi alle navi ong: non sono menzionate esplicitamente ma è a loro che si riferisce la possibilità, contenuta nel ddl, di interdizione temporanea dell’ingresso nelle acque territoriali. Lo deciderà Chigi su proposta del Viminale in caso di pericoli per la sicurezza nazionale. Tra questi una “pressione migratoria eccezionale”, sospetti di infiltrazioni terroristiche, emergenze sanitarie. I migranti che riescono ad arrivare avranno l’obbligo di collaborare alla loro identificazione se rinchiusi nei Cpr (ma non è chiara la sanzione se disobbediranno) e rischiano di vedersi dichiarata inammissibile la domanda d’asilo in base alle norme Ue sui paesi terzi sicuri non ancora in vigore. Tradotto: rimpatri e deportazioni più facili. Monito anche ai giudici: non convalidare i trattenimenti sarà più difficile",
    "author": "Giansandro Merli\nIl Manifesto",
    "source": "Il Manifesto",
    "published_date": "2026-01-15"
  },
  "https://ristretti.org/qualcosa-da-separare-ce-pubblici-ministeri-e-agenti": {
    "title": "Qualcosa da separare c’è: pubblici ministeri e agenti",
    "link": "https://ristretti.org/qualcosa-da-separare-ce-pubblici-ministeri-e-agenti",
    "content": "di Riccardo De Vito\nIl Manifesto, 15 gennaio 2026\nCome noto, il decreto sicurezza ha introdotto un nugolo di reati miranti a criminalizzare il dissenso, anche pacifico: tra questi il blocco stradale e ferroviario con il proprio corpo. La più classica delle proteste nonviolente. Questo diritto penale del dissenso ha mostrato in questi giorni il suo volto più riconoscibile. Colpendo con imputazioni o avvisi di indagini tantissimi giovani che, a settembre e ottobre, hanno deciso di scendere in piazza contro il genocidio perpetrato a Gaza; trascinandoli, dunque, dentro procedimenti che, per quanto è dato sapere dalla stampa, hanno poco a che fare con la tutela dell’ordine pubblico e molto con la repressione di una posizione politica. Non è una novità, ma la frequenza e sistematicità con cui è accaduto in questi giorni segnalano, a distanza di tempo dalle manifestazioni, che il sistema ha introiettato un salto di qualità: il dissenso, anche pacifico, si punisce. Punto. In questo contesto, è logico che i settori dell’opinione pubblica più esposti alla repressione percepiscano una catena unica: forze di polizia - pubblico ministero - giudice. Una catena che funziona come un blocco solo, senza attriti, senza frizioni, come se la fisiologica distinzione dei ruoli fosse diventata una formalità.\nDa questa percezione, a sua volta, nasce una sensazione diffusa, comprensibile, ma pericolosa: la magistratura fa parte del potere repressivo, dunque il referendum della giustizia diventa un tema indifferente. Perché votare No? Perché difendere un ordine che sembra già schierato, già interno al dispositivo di repressione? Ecco, è proprio qui che l’equazione che non regge.\nSe al referendum dovessero vincere i Sì, il pubblico ministero, del tutto separato dai giudici, sarà ancora più legato alla polizia giudiziaria, alle sue logiche, alle matrici culturali di agenzie che, per natura, agiscono in base a obiettivi posti dal governo. Neppure ci sarà più il bilanciamento effettivo di un giudice davvero libero. Nei Consigli superiori, separati e indeboliti, i rappresentanti dei magistrati saranno sorteggiati, scelti a caso. Facilmente controllabili, dunque, dai componenti politici, che potranno persino essere scelti dalla stessa maggioranza politica di turno.\nNon nascerà una giustizia più neutrale, né le cose rimarrano come prima. Si delinea all’orizzonte un potere giudiziario più omogeneo, disciplinato. Addirittura “collaborativo con l’esecutivo”, come hanno spiegato alcuni sponsor politici della riforma.\nScordiamoci, allora, anche nelle indagini sui manifestanti annunciate in questi giorni, che ci saranno magistrati (pm o giudici) disposti a guardare caso per caso, a sollevare questioni di costituzionalità. Scordiamoci che ci saranno ancora magistrati che, come nei casi Lucano, No Tav, Albania, navi Ong (per citare i più celebri) hanno fatto del garantismo e della Costituzione la loro unica bussola, senza timori di entrare in dissidio con le maggioranze di centrosinistra o centrodestra.\nScordiamoci, o almeno prepariamo a viverli come eccezioni, i magistrati che incrinano la catena: non perché sono eroi, ma perché esercitano un mestiere che prevede autonomia al massimo grado, distinzione di ruoli, responsabilità personale. Votare No al referendum significa difendere lo spazio dell’autonomia e del conflitto interpretativo interno al potere giudiziario, difendere la circostanza (o la possibilità) che i giudici continuino a non funzionare come ingranaggio di un potere uniformato, unico, collaterale. Vincesse il Sì, faremo un balzo indietro che ci farebbe tornare ai magistrati cantati da Fabrizio De André e Roberto Vecchioni: macchiette ossequiose del potere. Signor giudice, cantava Roberto Vecchioni, curando di aggiungere tra parentesi: un signore così così. Ecco, votare No significa non ripiombare in scenari di giustizia così così. Sarebbe imperdonabile per la democrazia.",
    "author": "Riccardo De Vito\nIl Manifesto",
    "source": "Il Manifesto",
    "published_date": "2026-01-15"
  },
  "https://ristretti.org/referendum-il-si-in-vantaggio-ma-ce-lincognita-di-chi-davvero-andra-a-votare": {
    "title": "Referendum, il “sì” in vantaggio, ma c’è l’incognita di chi davvero andrà a votare",
    "link": "https://ristretti.org/referendum-il-si-in-vantaggio-ma-ce-lincognita-di-chi-davvero-andra-a-votare",
    "content": "di Niccolò Carratelli\nLa Stampa, 15 gennaio 2026\nLe previsioni di cinque sondaggisti a poco più di due mesi dalla consultazione. “A destra scarsa mobilitazione, a sinistra scarsa fedeltà”. Il “sì” parte in vantaggio, ma è presto per un vero pronostico. Pesa l’incognita di chi andrà effettivamente a votare al referendum del 22 e 23 marzo. I sondaggisti sfornano nuovi dati, ora che la campagna pro o contro la riforma costituzionale della giustizia entra nel vivo. Secondo le ultime rilevazioni Ipsos il distacco è di 8 punti, 54% contro 46. Mentre i numeri forniti da Only Numbers registrano un divario più ampio: i “sì” al 50% i “no” al 35%. “Ma qualcosa di un po’ attendibile lo avremo solo a ridosso della consultazione - spiega Renato Mannheimer (Ispo) - ad oggi il 70% degli italiani non sa nulla di questo referendum”. Alessandra Ghisleri (Only Numbers) conferma: “L’interesse è basso, le persone non percepiscono questo voto come importante per le proprie condizioni di vita”. Da questo punto di vista, “chi è contro ha uno stimolo in più, perché dà un valore politico al referendum - sottolinea - questo potrebbe spingere un po’ il “no”. Sulla strategia di politicizzare l’appuntamento di marzo è scettico Antonio Noto (Noto Sondaggi), perché “le estremizzazioni non aiutano mai la partecipazione e caricarlo di un valore politico può essere un boomerang, se poi si perde”.\nSi prende come termine di paragone il referendum costituzionale del 2016, all’epoca del governo Renzi. “Lì la valenza politica era molto più forte, enfatizzata dallo stesso premier - ricorda Roberto Weber (Istituto Ixè) - e la partecipazione era stata molto più ampia, quasi al 70%, rispetto a quella che avremo stavolta”. L’affluenza ai seggi è, a detta di tutti, il fattore decisivo. Dal fronte del “no” ci si fa coraggio guardando agli oltre 13 milioni di voti favorevoli all’abrogazione del Jobs Act registrati al referendum dello scorso giugno, promosso dalla Cgil e fallito per mancanza di quorum. L’idea è che quella quota sia replicabile (anche se il tema è completamente diverso) e che per Meloni non sarà semplice portare alle urne 14 o 15 milioni di persone per far prevalere il “sì”.\nIl quadro osservato dagli analisti è un po’ diverso. “Intanto, senza il quorum chi è contrario ha un’arma in meno, puntare sulla disinformazione non funziona - avverte Lorenzo Pregliasco (Youtrend) - sarà invece fondamentale che ognuno porti a votare i suoi”. In questo senso, è vero che il fronte del “sì” potrebbe avere più difficoltà, perché “a destra il voto è meno militante, sui referendum c’è una scarsa mobilitazione - spiega Pregliasco - e, da questo punto di vista, la scelta di Meloni di non politicizzare, pur comprensibile, non aiuta. A sinistra, di solito, partecipano di più, però hanno un altro problema: la fedeltà dei propri elettori”. Un pezzo di opposizione, infatti, voterà “sì” o si asterrà, perché fondamentalmente condivide la separazione delle carriere e la riforma del Csm. Non solo Azione, Italia Viva e Più Europa: “Stimiamo che un 25% di elettori del Pd possa votare sì” o, comunque, non votare “no” - dice Noto - ma è un tema che riguarda anche una fetta di elettorato 5 stelle”. In sintesi, se il centrodestra riesce a portare i propri sostenitori ai seggi, avrebbe ottime possibilità di vittoria, anche grazie alle divisioni nel centrosinistra.\n“Forse andrà come nel 2016, quando fin dall’inizio il “no” era dato in vantaggio e poi, effettivamente, prevalse in modo netto”, dice Mannheimer. Chi fa sondaggi è restio a scommettere su un risultato, soprattutto a due mesi di distanza dal voto. “A novembre avevamo registrato circa 10 punti di vantaggio per il sì, ora sono anche di più, la tendenza è quella”, si limita a dire Ghisleri. Mentre per Noto, “il “sì” sulla carta è favorito, ma potrebbe essere più penalizzato dalla scarsa partecipazione”. Pregliasco conferma che quelli del “no” devono inseguire e “devono sperare che molti elettori di centrodestra restino a casa e che una parte dei loro, pur non ostile alla riforma, decida di astenersi”. L’istituto di Weber ha stimato un’affluenza al 42%, “ma onestamente mi sembra troppo, me l’aspetto più bassa - ragiona lui - dovendo scommettere, punterei pochi soldi sulla vittoria del “sì”.",
    "author": "Niccolò Carratelli\nLa Stampa",
    "source": "La Stampa",
    "published_date": "2026-01-15"
  },
  "https://ristretti.org/referendum-sulla-giustizia-dal-tar-nessuna-sospensiva-e-nordio-attacca-il-csm": {
    "title": "Referendum sulla giustizia. Dal Tar nessuna sospensiva. E Nordio attacca il Csm",
    "link": "https://ristretti.org/referendum-sulla-giustizia-dal-tar-nessuna-sospensiva-e-nordio-attacca-il-csm",
    "content": "di Simone Arminio\nLa Nazione, 15 gennaio 2026\nIl Guardasigilli: il sistema correntizio vieta di destituire i pm che sbagliano. La decisione sulla data del voto il 22 e 23 marzo è attesa per il 27 gennaio. Qualcuno ci scherza: “Da quel posto lì, evidentemente, si prevede il futuro”. Il posto in questione è il tavolo dei relatori dell’aula dei gruppi della Camera, in via di Campo Marzio. Da lì già il 9 gennaio Giorgia Meloni aveva predetto la data del referendum “probabilmente per il 22 e 23 marzo”, pur notando “un intento dilatorio nelle polemiche”. Quattro giorni dopo, stessa aula e stesso scranno, ecco un altro vaticinio: “Non temo i ricorsi sul referendum. Forse verranno presentati, ma non credo proprio che vengano accolti”. A parlare è un emozionato ministro della Giustizia Carlo Nordio, camicia bianca e cravatta grigia, impegnato a presentare, davanti a una platea d’eccezione (presidenti di Camera e Senato, dozzine di ministri, giornalisti tv, direttori di giornali, sua moglie Maria Pia), il libro con cui spiega le ragioni della riforma che porta il suo nome: ‘Per una nuova giustizia’, Guerini e associati editore. E più che sulla separazione delle carriere, l’attenzione si sposta sul Csm, che oggi, attacca il ministro, non interviene destituendo i magistrali di fronte a “errori non scusabili, come quando il magistrato non conosce le carte e quando non conosce la legge”. I motivi? “C’è una giustizia domestica e correntizia”, accusa Nordio.\nLa sua predizione sul ricorso, in ogni caso, sarà confermata poche ore dopo: il Tar del Lazio ha detto no alla richiesta di sospensiva urgente presentata dai 15 giuristi promotori di una raccolta firme. Partono immediate le girandole bipartisan: entusiasmo e segni di vittoria da un lato, polemiche e intenti battaglieri dall’altro, entrambi frettolosi, perché si capirà nei minuti successivi che il Tar in realtà non ha respinto il ricorso: ha rigettato l’urgenza di una sospensiva, chiarendo c’è tempo per decidere se la consultazione si può tenere il 22 e 23 marzo come deciso dal Consiglio dei Ministri e vidimato dal Quirinale, oppure se la raccolta firme, che ha già superato quota 400mila, non meriti di giungere a termine prima di decidere come procedere.\nSvuotatasi in fretta l’aula dei gruppi in un corteo di auto blu, i riflettori si sono dunque trasferiti da Montecitorio a via Flaminia, dove ha sede il tribunale amministrativo regionale del Lazio. Va detto che il tempo c’è: per una decisione si dovrà aspettare il 27 gennaio. “Sono caduti tutti in una falsa notizia, peccato non ci abbiano chiamato prima - ironizza Carlo Guglielmi, portavoce del comitato che ha promosso la raccolta firme -. Gli avremmo spiegato che il Tar ha semplicemente detto che vuole leggere le difese dello Stato e farci discutere prima di decidere”. Al Tar hanno bussato poche ore dopo gli avvocati del Comitato ‘Si alla riforma’, preannunciando che si opporranno al ricorso introduttivo, “aderendo integralmente e supportando le difese della Presidenza del Consiglio”.\nInsomma, si balla. Così che il vicepremier e leader di Forza Italia, Antonio Tajani, in serata avvertirà che “il governo andrà avanti per la sua strada, indipendentemente dall’esito del referendum”. Replica la responsabile giustizia del Pd, Debora Serracchiani: “Tutta questa fretta di farci votare sulla giustizia”, mentre “oltre 400 mila cittadine e cittadini hanno già firmato per il referendum costituzionale”, scelta che per la dem “rischia” di bloccare il dibattito pubblico. A sinistra, va detto, c’è un certo ottimismo, rinvigorito dal fatto che gli ultimi sondaggi danno in crescita il no, un fronte considerato più motivato ad andare a votare, mentre l’astensionismo inciderebbe di più sul sì. Riccardo Magi, +Europa, torna a chiedere il voto ai fuorisede. Infine a mescolare ulteriormente le posizioni ci sono i tanti nomi dell’opposizione apertamente schierati per il Sì. Ma “quella è solo caciara buona per i titoli di giornali”, la bolla un onorevole Pd di lungo corso. E su una cosa almeno tutti sono d’accordo: siamo in ballo, sì, adesso è ufficiale.",
    "author": "Simone Arminio\nLa Nazione",
    "source": "La Nazione",
    "published_date": "2026-01-15"
  },
  "https://ristretti.org/referendum-sulla-separazione-delle-carriere-cosi-il-governo-calpesta-i-diritti-dei-cittadini": {
    "title": "Referendum sulla separazione delle carriere, così il Governo calpesta i diritti dei cittadini",
    "link": "https://ristretti.org/referendum-sulla-separazione-delle-carriere-cosi-il-governo-calpesta-i-diritti-dei-cittadini",
    "content": "di Salvatore Curreri\nL’Unità, 15 gennaio 2026\nFissare il referendum a marzo bypassando la raccolta fi rme contro la separazione delle carriere è anomali: i governi precedenti hanno sempre rispettato i tempi previsti dalla Carta. La decisione del Governo di fissare per domenica 22 e lunedì 23 marzo la data del referendum sulla c.d. separazione delle carriere è legittima ma inopportuna. Spiego meglio. Legittima perché per legge (art. 15 l. 352/1970) il Consiglio dei ministri ha sessanta giorni di tempo per fissare la data del referendum costituzionale. Tale termine decorre dalla data di comunicazione dell’ordinanza con cui l’Ufficio centrale per il referendum presso la Corte di cassazione ne ha ammesso la richiesta.\nNel nostro caso le quattro richieste referendarie - depositate rispettivamente da deputati e senatori sia di maggioranza che d’opposizione tra il 4 e il 7 novembre - sono state ammesse il 18 novembre 2025 per cui il Governo poteva fissare la data del referendum entro sabato 17 gennaio, 60° giorno utile. Poiché tale data deve coincidere con una domenica compresa tra il 50° e il 70° giorno successivo al decreto di indizione del Presidente della Repubblica - supponendo che questo verrà emanato a breve - si sarebbe potuto votare l’8, il 15 o il 22 marzo.\nLa scelta del 22-23 marzo (lunedì aggiunto dal decreto legge n. 196/2025) rispetta dunque la tempistica stabilita dalla legge.\nAllora perché è una decisione inopportuna? Perché dallo scorso 22 dicembre è in corso la raccolta di firme popolari per chiedere il referendum sullo stesso testo di riforma costituzionale (il quesito è solo leggermente diverso perché esplicita gli articoli della Costituzione oggetto di revisione). Un’iniziativa non necessaria, con tutta evidenza tesa strumentalmente a postergare la data di indizione del referendum nella convinzione (meglio: speranza) che una campagna referendaria di maggiore durata aumenti i NO alla riforma. Difatti, secondo l’art. 138 Cost., quando una riforma costituzionale viene approvata da entrambe le Camere a maggioranza assoluta anziché dei due terzi dei componenti, entro tre mesi dalla deliberazione possono chiedere che essa sia soggetta a referendum non solo un quinto dei parlamentari di ciascuna Camera (come per l’appunto fatto) ma anche cinque Consigli regionali e cinquecentomila elettori.\nPoiché il testo della riforma è stato pubblicato sulla Gazzetta Ufficiale il 30 ottobre, il termine ultimo per il deposito delle firme scade il prossimo 30 gennaio. Prima di tale data, dunque, il Governo non avrebbe potuto fissare il referendum. Da qui le proteste e le iniziative legali - ricorso al giudice amministrativo e/o conflitto di attribuzioni dinanzi alla Corte costituzionale - minacciate e intraprese ieri dal Comitato promotore per il NO, secondo cui il Governo avrebbe dovuto fissare la data del referendum solo dal 31 gennaio in poi.\nIl problema, dunque, è il seguente: i sessanta giorni entro cui si deve indire il referendum costituzionale decorrono dalla data dell’ordinanza con cui l’Ufficio centrale per il referendum presso la Cassazione ne ha ammesso la richiesta (17 novembre) oppure dalla scadenza dei tre mesi successivi alla pubblicazione del testo della riforma costituzionale sulla Gazzetta Ufficiale (30 gennaio)? Questo problema si pose a proposito della riforma costituzionale del Titolo V approvata nel 2001. In quell’occasione il Governo Amato, nella seduta del Consiglio dei ministri del 24 aprile 2001, optò per la seconda soluzione. Anziché fissare il referendum entro il 21 maggio 2001 (entro i 60 giorni dall’ordinanza della Cassazione del 22 marzo) decise di consentire alla Lega Nord la raccolta (avviata il giorno prima) delle 500 mila firme previste (poi di fatto non raggiunte) entro il 12 giugno (tre mesi dopo la pubblicazione in Gazzetta del testo). Il risultato fu che il referendum costituzionale si svolse non a giugno-luglio ma il 7 ottobre 2001.\nUn’interpretazione, come si suol dire, “costituzionalmente orientata” perché favorisce la partecipazione dei cittadini, quanto mai necessaria quando si tratta di modificare la Costituzione. Come ebbe a dire lo stesso presidente Amato in quell’occasione: “non abbiamo un precedente di richiesta di referendum da parte dei parlamentari e da parte dei cittadini, ma sarebbe comunque un’interferenza del Governo indire il referendum bloccando così la raccolta delle firme promossa dalla Casa delle Libertà. Si tratta di rispettare anche la loro volontà”. Questa è stata anche l’interpretazione seguita in occasione dei referendum costituzionali del 2016 sulla “riforma Renzi” e del 2020 sulla riduzione del numero dei parlamentari.\nCiò spiega l’inopportunità della decisione del Governo. Esso, infatti, avrebbe potuto ugualmente aspettare il 30 gennaio - termine ultimo per il deposito delle firme - per procedere il giorno dopo - 31 gennaio - a fissare la data del referendum sempre per il 22-23 marzo, data che sarebbe comunque sempre rientrata nel range dei 50-70 giorni previsti per legge. Né il fatto che il referendum sia stato già chiesto dai parlamentari pare escludere la raccolta delle firme popolari: si tratta, infatti, d’iniziative da intendere non come alternative ma concorrenti per dar modo a tutti i soggetti che per Costituzione ne hanno titolo di partecipare al procedimento di revisione costituzionale. Non è una corsa per cui vince chi deposita la richiesta di referendum per primo, anche perché in tal caso prevarrebbero sempre i parlamentari.\nIn conclusione, il Governo avrebbe potuto comunque attendere il 31 gennaio per fissare pur sempre il referendum per il 22-23 marzo, disinnescando così in partenza eventuali ricorsi. Date, peraltro, che paiono ultimative, considerando che le due domeniche successive - quella delle Palme e di Pasqua - potrebbero non favorire, per “distrazione festiva”, una consapevole partecipazione referendaria. Che è, e deve rimanere sempre l’obiettivo ultimo e da tutti condiviso quando si tratti di modificare la Costituzione.",
    "author": "Salvatore Curreri",
    "source": "Ristretti Orizzonti",
    "published_date": "2026-01-15"
  },
  "https://ristretti.org/zaccaro-la-politica-vuole-le-mani-libere-lo-dice-pure-nordio": {
    "title": "Zaccaro: “La politica vuole le mani libere, lo dice pure Nordio”",
    "link": "https://ristretti.org/zaccaro-la-politica-vuole-le-mani-libere-lo-dice-pure-nordio",
    "content": "di Conchita Sannino\nLa Repubblica, 15 gennaio 2026\nIl giudice segretario di Area: “Il ministro lo scrive a pagina 122 del suo libro. E le mazzette modestissime sono sempre corruzione”. Giovanni Zaccaro, giudice a Roma e segretario di Area, corrente progressista. Ve l’aspettavate la denuncia contro l’Anm? “I politici che denunciano penalmente i magistrati che esprimono le loro ragioni… Mah. Mi sembrano quasi le prove generali della riforma Nordio. Meno male che i cittadini la bocceranno”.\nQuando l’Anm, con quei manifesti, segnala il pericolo di una politica che vuole controllare le toghe non dà “notizie false e tendenziose”?\n“Guardi che non è che se lo inventino l’Anm o il comitato per il no. Lo stesso ministro lo ha confermato nel suo libro quando rivendica la necessità di aumentare la “libertà d’azione della politica”, ossia di liberarsi dal controllo della giustizia sul proprio operato. Il virgolettato non è mio, ma è proprio di Nordio, pagina 122 del suo libro”.\nIeri il Guardasigilli boccia l’idea di impiegare il trojan anche per una “modestissima mazzetta”. Fine delle captazioni per corruzione?\n“Non sapevo esistessero “mazzette modestissime”. La corruzione è corruzione. Ed è sempre un danno nei confronti delle persone oneste. A questo punto Nordio ci dica direttamente sotto quale soglia la corruzione per lui è legittima”.\nFa sarcasmo?\n“Mi pongo domande. Chi si fa corrompere, qualsiasi sia l’importo, vende la propria funzione pubblica con un do ut des. La Costituzione prevede lo svolgimento delle funzioni pubbliche con disciplina ed onore: e tutti abbiamo giurato sulla Costituzione. Peraltro, sul suo libro, qualche vera domanda resta”.\nIn che senso?\n“Lo ha presentato in una sede istituzionale. Ma il ministero serve i cittadini italiani a prescindere dalle loro idee. Il ministro Nordio è colto, scrive libri, è libero di presentare la sua ultima opera, ma non in luoghi che per definizione sono abitati solo temporaneamente da politici”.\nIl ministro dice anche che il Csm é incapace di mandare via magistrati inadeguati. Ha torto anche qui?\n“Le sanzioni disciplinari erogate dal Csm italiano sono di quattro volte superiori alla media europea. Lo dice la Commissione per l’efficienza della giustizia del Consiglio d’Europa. Continueranno a inventarsi alibi per settimane ma l’obiettivo è chiaro: “aumentare la “libertà d’azione della politica”.\nÈ una forzatura anche fissare la data del referendum prima della scadenza del 30 gennaio?\n“Bastava rispettare le norme e fissare il referendum due o tre settimane più tardi. Ma hanno fretta, per timore che vinca il no”.",
    "author": "Conchita Sannino\nLa Repubblica",
    "source": "La Repubblica",
    "published_date": "2026-01-15"
  },
  "https://ristretti.org/costa-riforma-utile-contro-gli-arresti-ingiusti-centomila-dal-1992": {
    "title": "Costa: “Riforma utile contro gli arresti ingiusti: centomila dal 1992”",
    "link": "https://ristretti.org/costa-riforma-utile-contro-gli-arresti-ingiusti-centomila-dal-1992",
    "content": "di Conchita Sannino\nLa Repubblica, 15 gennaio 2026\nIl deputato di Forza Italia: “Tra 2017 e 2024 risarcite 5.933 ingiuste detenzioni con 254 milioni di euro. E solo nove magistrati sono stati puniti”. Enrico Costa, deputato di FI, il disegno che riforma la giustizia è anche un suo cavallo di battaglia. Ma denunciare l’Anm per quei manifesti non è un autogol? “Noi, in particolare, non siamo interessati alla via giudiziaria, dove peraltro se la canterebbero e se la suonerebbero tra magistrati. La nostra denuncia è tutta politica: si tratta di truffa comunicativa”.\nIntanto uno dei comitati del sì ha presentato un ricorso ai pm...\n“Quegli slogan dicono che il giudice, con la riforma, dipenderà dalla politica: bugia gigantesca, perché la legge garantisce autonomia e indipendenza. Ci sono magistrati così in malafede da inventare slogan tanto falsi?”.\nNordio ribadisce che eliminerà il trojan che oggi è in uso per “modeste mazzette”. State per normalizzare la magistratura?\n“Nessuna normalizzazione. Ma occorre bilanciare i due interessi protetti dalla Costituzione: libertà e segretezza delle comunicazioni, ma anche repressione dei reati. Il trojan è uno strumento iper-invasivo, va regolamentato”.\nDavvero nega la foga ideologica che accompagna la riforma?\n“Ma il dibattito su separazione, sul Csm, dura da decenni. I temi sono tutti sul tavolo: la parità tra accusa e difesa, il giudice terzo e imparziale, l’esigenza che i magistrati facciano carriera perché sono bravi e non perché legati alle varie correnti”.\nLei ha svolto un lavoro minuzioso di raccolta su casi dì malagiustizia: è carburante nella lotta del sì...\n“Intanto, riflettiamo su questi numeri, i cittadini devono sapere: dal 1992 ad oggi in Italia ci sono state almeno 100mila persone arrestate ingiustamente e ben 32.262 sono state risarcite dallo Stato che ha pagato oltre 900 milioni di euro. Numeri clamorosi dovuti anche all’appiattimento dei gip sulle richieste dei pm”.\nCifre pesanti, storie dolorose. Ma con questa riforma si aboliscono per editto le ingiuste detenzioni?\n“Separare le carriere renderà il giudice più autonomo e in condizione di resistere allo strapotere mediatico delle Procure”.\nE basterà? Lo stesso Nordio ricorda che l’errore è connaturato al difficile mestiere del giudice...\n“Servirà molto anche l’Alta Corte sganciata dalle correnti: sanzionerà gli errori senza farsi condizionare. Oggi paga solo lo Stato: nel periodo 2017-2024 abbiamo avuto 5.933 ingiuste detenzioni risarcite, con 254 milioni di euro. E solo 9 magistrati hanno avuto sanzioni per queste vite rovinate. Le pare normale?”.",
    "author": "Conchita Sannino\nLa Repubblica",
    "source": "La Repubblica",
    "published_date": "2026-01-15"
  },
  "https://ristretti.org/alle-4-del-mattino-il-report-di-costa-sugli-arresti-nelle-case-in-stile-cileno": {
    "title": "“Alle 4 del mattino”, il report di Costa sugli arresti nelle case in stile “cileno”",
    "link": "https://ristretti.org/alle-4-del-mattino-il-report-di-costa-sugli-arresti-nelle-case-in-stile-cileno",
    "content": "di Giovanni Maria Jacobazzi\nIl Dubbio, 15 gennaio 2026\nCento casi di ingiusta detenzione, a Montecitorio l’iniziativa con i Comitati per il sì al referendum sulla giustizia. Alle quattro del mattino si entra nelle case, non nei tribunali. È l’ora in cui il sonno è più profondo e la difesa più fragile. È anche l’ora che ricorre, con impressionante regolarità, nelle storie di chi è stato arrestato da innocente. Da qui il titolo della rassegna stampa presentata alla Camera “Alle 4 del mattino, storie di vite stravolte, una raccolta di cento casi di ingiusta detenzione”, curata dal deputato di Forza Italia Enrico Costa. L’iniziativa si è svolta alla presenza di esponenti politici, dell’avvocatura e dei Comitati per il sì al referendum sulla giustizia.\nAccanto a Costa erano presenti Giandomenico Caiazza, presidente del Comitato Sì Separa, Francesca Scopelliti, presidente del Comitato Cittadini per il Sì, Francesco Petrelli, presidente dell’Unione Camere Penali Italiane, Giuseppe Benedetto, presidente della Fondazione Einaudi, il vicepresidente della Camera Giorgio Mulè e Pierantonio Zanettin, capogruppo di FI in Commissione giustizia a Palazzo Madama.\n“Le quattro del mattino tornano nella stragrande maggioranza dei casi”, ha spiegato Costa: “Ti piombano in casa a quell’ora e la vita è stravolta”. Dietro quelle porte forzate ci sono errori “giganteschi”: omonimie, scambi di persona, intercettazioni male trascritte, testimonianze rivelatesi false. Non eccezioni, ma un fenomeno strutturale. Secondo i calcoli del deputato azzurro, dal 1992 ad oggi gli innocenti arrestati e poi assolti sarebbero stati almeno centomila. Una cifra che nasce dai dati ufficiali e dalle loro omissioni. Dal ‘92 ad oggi sono 32.262 le persone che hanno ottenuto dallo Stato la riparazione per ingiusta detenzione. Ma a queste vanno aggiunti, sottolinea Costa, gli innocenti cui il risarcimento è stato negato “per una giurisprudenza vergognosa che rigetta oltre il 50 per cento delle domande”, e coloro che, pur avendo subito una misura cautelare ingiusta, non hanno mai presentato istanza di indennizzo. “E soprattutto”, insiste Costa, “chi sbaglia non paga mai. Neppure viene chiamato a rispondere”.\n“Una tragica antologia giudiziaria”, ha commentato Petrelli. Il cuore dell’iniziativa è tutto qui: le ingiuste detenzioni vengono considerate conseguenze fisiologiche delle indagini. A chi le subisce resta il risarcimento - quando arriva - come se fosse già una concessione. Riavvolgere il nastro per capire perché si è sbagliato, individuare responsabilità, prevedere sanzioni, non è contemplato. “Tutti i magistrati interessati hanno proseguito serenamente la loro carriera”, accusa Costa, “forti di valutazioni di professionalità positive al 99 per cento dispensate dal Csm delle correnti”.\nA dare un volto concreto ai numeri sono state le testimonianze di Antonio Lattanzi e Angelo Massaro. Lattanzi, ex assessore di un piccolo comune, ha raccontato di essere stato arrestato quattro volte da innocente. “Quando succede”, ha detto, “il dolore è troppo forte. Allora è meglio che i giudici abbiano qualcosa alle loro spalle che indichi la strada. La responsabilità civile dovrà esserci prima o poi, altrimenti continueranno impunemente a fare quello che hanno fatto”.\nAncora più drammatica la vicenda di Massaro, che ha trascorso 21 anni in carcere da innocente. “La nostra è una giustizia malata: nel mio caso il giudice ha commesso nove errori e non ha mai subito una sanzione”, ha affermato. Entrambi fanno parte del Comitato Cittadini per il Sì, presieduto da Francesca Scopelliti, che ha richiamato la vicenda di Enzo Tortora come monito ancora attuale: “La giustizia non deve essere affidata alla fortuna. Deve essere il sistema a garantire il giusto processo”.\nLo Stato ha pagato circa 250 milioni di euro in risarcimenti. I magistrati sanzionati disciplinarmente sono stati solo nove. “È una sorta di immunità”, ha denunciato Costa. “E quando c’è immunità si può sbagliare tranquillamente: fare copia e incolla, aderire acriticamente alle richieste del pubblico ministero, tanto non succede nulla”. Inevitabile collegamento con il referendum sulla giustizia. Per Giandomenico Caiazza, “un giudice più forte e indipendente internamente è garanzia di una giustizia più equa”. Giuseppe Benedetto ha usato toni più duri: “Errare è umano, perseverare è diabolico. Al terzo errore di valutazione forse un magistrato dovrebbe fare altro”. In platea era presente anche il consigliere del Csm Andrea Mirenda, che ha scelto di non intervenire. All’uscita, Lattanzi gli ha detto: “Ecco un giudice dalla parte del sì”. “Più come cittadino che come giudice”, ha replicato Mirenda. Resta l’immagine iniziale: le quattro del mattino. Un’ora che per migliaia di persone ha segnato l’inizio di una lunga notte, spesso senza colpe e senza responsabili. Una ferita che, come ricorda la rassegna, non si rimargina con un assegno. E che interroga il sistema nel suo complesso.",
    "author": "Giovanni Maria Jacobazzi\nIl Dubbio",
    "source": "Il Dubbio",
    "published_date": "2026-01-15"
  },
  "https://ristretti.org/la-cedu-condanna-litalia-per-la-morte-del-fiorentino-riccardo-magherini": {
    "title": "La Cedu condanna l’Italia per la morte del fiorentino Riccardo Magherini",
    "link": "https://ristretti.org/la-cedu-condanna-litalia-per-la-morte-del-fiorentino-riccardo-magherini",
    "content": "ansa.it, 15 gennaio 2026\nIl decesso nel 2014 mentre era immobilizzato a terra dai Carabinieri. La Corte europea dei diritti umani ha condannato l’Italia per la morte di Riccardo Magherini, avvenuta a Firenze nella notte del 3 marzo 2014, mentre l’uomo giaceva a terra immobilizzato dai Carabinieri. Nella sentenza i giudici affermano che lo Stato italiano è responsabile del decesso perché non c’era “l’assoluta necessità” di mantenere Riccardo Magherini immobilizzato a terra. Nella sentenza la Corte non è entrata nel merito né della responsabilità dei Carabinieri né della loro assoluzione al termine del procedimento che si è avuto in Italia.\nLe “linee guida in vigore all’epoca non contenevano istruzioni chiare e adeguate sul posizionamento delle persone in posizione prona al fine di ridurre al minimo i rischi per la salute e la vita”, e “mancava la formazione degli agenti delle forze dell’ordine per garantire che possedessero il livello di competenza necessario nell’impiego di tecniche di immobilizzazione, come la posizione prona, che potrebbero mettere a rischio la vita”, spiega la Corte di Strasburgo.\nLa Cedu ha stabilito che lo Stato italiano dovrà versare ai familiari 140mila euro per danni morali. Magherini - ex calciatore allora 39enne - è morto nella notte tra il 2 e il 3 marzo del 2014 a seguito di un arresto cardiaco mentre, a seguito di un fermo, i Carabinieri lo tenevano immobilizzato a terra. Stando alle indagini quella notte Magherini era in preda ad una crisi di panico, dovuta anche all’assunzione di sostanze stupefacenti. prima di essere fermato aveva litigato con un tassista e con dei residenti e aveva rotto la porta a vetri di un locale. A quel punto erano sopraggiunti i Carabinieri. La Cassazione ha assolto i tre militari non ritenendoli responsabili della morte di Magherini",
    "author": null,
    "source": "Ristretti Orizzonti",
    "published_date": "2026-01-15"
  },
  "https://ristretti.org/no-alla-richiesta-della-parte-civile-di-correggere-lassoluzione-in-declaratoria-di-prescrizione": {
    "title": "No alla richiesta della parte civile di “correggere” l’assoluzione in declaratoria di prescrizione",
    "link": "https://ristretti.org/no-alla-richiesta-della-parte-civile-di-correggere-lassoluzione-in-declaratoria-di-prescrizione",
    "content": "di Paola Rossi\nIl Sole 24 Ore, 15 gennaio 2026\nLa vicenda riguardava un caso di colpa medica che impone un giudizio non solo statistico sull’efficacia di cure ma anche la valutazione del fatto storico composto da tutti gli elementi di fatto verificatisi nel caso concreto. Si tratta quindi non di correzione, ma di rivalutazione del ragionamento seguito dai giudici che hanno assolto i due medici. In presenza della parte civile il giudice che assolve il condannato invece di arrestarsi alla declaratoria dell’intervenuta prescrizione adotta una decisione non affetta da vizio di legittimità. Anzi, come afferma la Cassazione penale con la sentenza n. 1444/2026, l’insegnamento delle sezioni Unite “Capitano” impone la prevalenza dell’assoluzione sostenuta con adeguata motivazione proprio a tutela della posizione processuale della parte civile costituita.\nPertanto è inammissibile la richiesta allo stesso giudice di appello di provvedere alla correzione della sentenza per modificare l’assoluzione adottata per impossibilità di una condanna nel merito oltre ogni ragionevole dubbio in declaratoria di prescrizione del reato. Anche perché - a fronte di una tale pretesa impugnatoria - funzionalmente la competenza è del giudice dell’impugnazione. Inoltre non si può parlare di correzione di errore materiale privo di incidenza sul merito della sentenza se si attacca nella sostanza il ragionamento probatorio espresso dalla sentenza.\nIl secondo comma dell’articolo 130 del Codice di procedura penale prevede comunque che se il provvedimento del giudice è oggetto di impugnazione e questa non è dichiarata inammissibile la correzione è disposta dal giudice competente a conoscere dell’impugnazione. Quindi la domanda di natura impugnatoria finalizzata all’asserita correzione della sentenza andava posta dagli attuali ricorrenti direttamente alla Corte di cassazione. Con l’attuale ricorso contro la declaratoria di inammissibilità della domanda ex articolo 130 del Cpp le parti civili sostenevano il vizio della decisione impugnata per essere stata adottata de plano. Ciò che è invece legittimo anche alla luce dell’espresso rinvio all’articolo 127 del Cpp sui procedimenti in camera di consiglio operato dallo stesso articolo 130 del codice di rito posto a base della domanda di correzione di errore materiale.\nIl caso concreto in materia di colpa medica - Tra l’altro, come conferma ora la Suprema Corte, non si può nel caso in esame parlare di mero errore materiale in quanto la decisione assolutoria veniva attaccata dalle parti civili anche e precipuamente sotto il profilo dell’incompletezza della prova perché il giudice riteneva non raggiunta la dimostrazione (sussisteva quindi il dubbio) della capacità salvifica delle terapie omesse a fronte di un quadro clinico della persona poi deceduta.\nIl caso riguardava infatti un caso di colpa medica che come chiarisce la Corte impone un giudizio non solo statistico sull’efficacia di cure a disposizione dei sanitari e non somministrate, ma anche la valutazione del fatto storico in sé composto da tutti gli elementi di fatto verificatisi nel caso concreto. Compreso il quadro clinico personale di chi affronta una specifica malattia e necessita di cure adeguate. Si tratta quindi non di correzione, ma di rivalutazione del ragionamento seguito dai giudici che hanno assolto i due medici imputati non ritenendoli colpevoli al di là di ogni ragionevole dubbio da cui veniva escluso il nesso causale tra omissione medica e decesso del paziente. E l’asserita prevalenza all’intervenuta prescrizione sulla pronuncia di merito assolutoria non è in sé errore materiale vista la critica dei ricorrenti al mancato superamento del dubbio come difetto delle prove assunte e data l’impugnazione la richiesta di correzione andava comunque posta al giudice dell’impugnazione.",
    "author": "Paola Rossi\nIl Sole",
    "source": "Ristretti Orizzonti",
    "published_date": "2026-01-15"
  },
  "https://ristretti.org/avellino-faide-tra-le-sbarre-il-caso-paolo-piccolo-assassinato-in-cella": {
    "title": "Avellino. Faide tra le sbarre: il caso Paolo Piccolo assassinato in cella",
    "link": "https://ristretti.org/avellino-faide-tra-le-sbarre-il-caso-paolo-piccolo-assassinato-in-cella",
    "content": "di Damiano Aliprandi\nIl Dubbio, 15 gennaio 2026\nLa fine tragica di un detenuto ad Avellino figlia di sovraffollamento e condizioni al limite: sette le custodie cautelari. Sette detenuti sono finiti in carcere con l’accusa di omicidio aggravato per la morte di Paolo Piccolo, il giovane napoletano pestato a sangue durante una rivolta nel penitenziario di Avellino. L’ordinanza, emessa dal Gip del Tribunale irpino su richiesta della Procura, è stata eseguita dalla Polizia di Stato e dalla Polizia Penitenziaria, chiudendo un’indagine che ha svelato una faida violenta tra gruppi criminali all’interno delle celle.\nTutto è iniziato la sera del 22 ottobre 2024, nella Casa circondariale “A. Graziano” di Bellizzi Irpino. Quella notte, una lite tra fazioni rivali è degenerata nel caos. Due agenti della Penitenziaria sono stati sequestrati e picchiati, mentre Paolo Piccolo, 26 anni, originario del quartiere Barra di Napoli, è stato aggredito con ferocia inaudita. Gli hanno reciso il lobo dell’orecchio, inflitto ferite profonde alla testa con bastoni e oggetti taglienti, rotto un braccio e colpito con almeno 26 coltellate, sfondandogli il cranio. Trasportato d’urgenza all’ospedale Moscati di Avellino, è entrato in coma, in prognosi riservata. Paolo era in prigione dal 2019 per reati legati alla detenzione e allo spaccio di droga. La famiglia, supportata dal garante dei detenuti della Campania, Samuele Ciambriello, ha lottato per mesi chiedendo un trasferimento in una struttura adatta alla riabilitazione, ma senza successo. Dopo quasi un anno di agonia, il 18 ottobre 2025, Paolo è morto al Moscati, senza mai riprendersi dallo stato vegetativo. Ora i parenti chiedono giustizia piena.\nL’inchiesta, condotta dalla Squadra Mobile della Questura di Avellino e dal Nucleo investigativo regionale della Polizia Penitenziaria per la Campania, ha ricostruito la dinamica. La violenza è nata da uno scontro tra due bande che si contendevano il dominio sui traffici illeciti nel carcere. Nei giorni successivi alla rivolta, le perquisizioni hanno portato al trasferimento di alcuni detenuti pericolosi in altre strutture. Inizialmente, il 7 marzo 2025, il Gip ha disposto la custodia cautelare per undici indagati, accusati di violenza, minacce e sequestro nei confronti degli agenti, oltre al tentato omicidio aggravato per l’aggressione a Paolo. Tra loro, due erano originari della provincia di Salerno. Quattro hanno scelto il rito abbreviato. Per gli altri sette, dopo la morte della vittima, il Tribunale collegiale di Avellino, il 14 novembre 2025, ha restituito gli atti al pm, rilevando la differenza rispetto al tentato omicidio. Il pubblico ministero ha quindi riformulato l’accusa in omicidio aggravato, depositando una nuova richiesta di rinvio a giudizio e di misura cautelare. L’ordinanza è arrivata di recente, portando all’arresto di questi sette, che ora affronteranno il processo per un delitto che ha scosso il mondo carcerario irpino.\nUna storia di rivalità dietro le sbarre, che solleva domande su come prevenire queste esplosioni di violenza nei penitenziari. Il carcere di Bellizzi Irpino non è nuovo a problemi del genere. Con oltre 630 detenuti stipati in spazi pensati per 500 persone, il sovraffollamento crea tensioni continue. Solo negli ultimi mesi ci sono state aggressioni agli agenti, come quella a un’ispettrice colpita alla schiena da un recluso trasferito proprio per comportamenti violenti, con 20 giorni di prognosi. E non è un caso isolato: risse, raid in infermeria e condizioni di lavoro estreme per infermieri e guardie rendono l’ambiente una polveriera. Samuele Ciambriello, il garante regionale, ha denunciato più volte questi nodi. Per Paolo ha lanciato appelli disperati già nell’agosto 2025, chiedendo un posto in una struttura sanitaria adatta alla riabilitazione, bloccato da ritardi burocratici che negano il diritto alla salute. “Paolo merita giustizia e speranza”, ripeteva, ma le risposte non arrivavano, lasciando il ragazzo in un limbo all’ospedale Moscati.\nE il problema va oltre Avellino. In Italia, le carceri scoppiano di violenza. A Trapani, indagini recenti hanno svelato torture e abusi su detenuti fragili, con agenti sospesi per pestaggi e vessazioni. A Prato, stupri e torture tra reclusi, con video che girano persino su TikTok, mostrando un controllo perso. Nel minorile Beccaria di Milano, agenti accusati di pestaggi sistematici. Sono storie che si ripetono, legate a faide per droga, cellulari e potere, come quella che ha ucciso Paolo. Associazioni come Antigone puntano il dito sul sovraffollamento e sulla mancanza di programmi per la riabilitazione, che trasformano le prigioni in luoghi di sopravvivenza brutale. Paolo Piccolo era solo un ragazzo finito in un giro sbagliato. La sua famiglia ha combattuto per dargli una possibilità, ma il sistema non ha risposto. Ora, con questi arresti, forse arriva un po’ di luce. Ma quante altre storie come questa devono succedere prima che si cambi qualcosa? Le sbarre dovrebbero riabilitare, non distruggere.\nLa sanità nelle carceri è un altro buco nero che grida vendetta. In Campania, a Poggioreale e Secondigliano, i medici sono ridotti all’osso: un solo dottore per padiglioni interi, con specialisti come cardiologi o ortopedici che mancano all’appello. Ciambriello lo ripete da mesi: “Mancano psicologi nei weekend, proprio quando i nuovi arrivi sono più a rischio suicidio”. Nel 2025, in Italia, 79 detenuti si sono tolti la vita e 238 sono morti in cella, tra malattie e disperazione. Autolesionismi a raffica, 16,7 ogni 100 reclusi, aggressioni in crescita. A fine anno, 63.868 persone ammassate in 46.124 posti, con un tasso del 138,5%. Luoghi come Lucca al 247%, San Vittore al 231%, dove la gente dorme su brande improvvisate e l’aria è irrespirabile.\nAntigone, nel suo rapporto del 2025, dipinge un quadro nero: celle senza doccia nel 50% dei casi, acqua calda che va e viene, spazi per scuola o lavoro che latitano. Il governo promette nuovi posti, ma ne ha persi 700 in un anno. E le rivolte continuano: a Udine e Biella, proprio a inizio 2026, incendi e danni per protestare contro il caos. In Campania, Ciambriello denuncia anche la fuga di medici, trasferiti altrove, lasciando i malati psichici invisibili, senza cure. “La Costituzione è ingabbiata in quelle celle”, dice, chiedendo misure alternative per chi non è pericoloso. Quasi il 38% dei detenuti potrebbe uscire con pene diverse, ma resta dentro, alimentando il ciclo di violenza.\nQuesti numeri non sono astratti: sono vite spezzate, come quella di Paolo o di Luca La Penna, morto a Secondigliano per cure negate. Serve un cambio vero, con più personale, sanità decente e programmi che guardino al futuro. Altrimenti le faide continueranno e le sbarre diventeranno tombe. La famiglia di Paolo lo sa bene: la loro lotta non finisce con gli arresti, è per un sistema che non uccida più. E mentre entriamo nel 2026, le ombre si allungano ancora. Già nei primi giorni dell’anno, tre morti: uno da accertare, uno per malattia e un suicidio a Cremona. Sono tragedie che non si fermano, con 80 suicidi nel 2025 e 238 morti totali, come racconta il dossier di Ristretti Orizzonti. Ma nessuna riforma o legge deflattiva è all’orizzonte. Il presidente Mattarella lo ha chiamato “una ferita alla dignità”, Papa Leone chiede umanità. Paolo Piccolo è solo una faccia di questa strage silenziosa. Cambiare si può, con più cure, meno celle, percorsi veri. Altrimenti, quante altre famiglie dovranno piangere prima che le sbarre smettano di essere tombe?",
    "author": "Damiano Aliprandi\nIl Dubbio",
    "source": "Il Dubbio",
    "published_date": "2026-01-15"
  },
  "https://ristretti.org/asti-troppi-punti-oscuri-sul-suicidio-in-carcere-di-christian-guercio": {
    "title": "Asti. “Troppi punti oscuri sul suicidio in carcere di Christian Guercio”",
    "link": "https://ristretti.org/asti-troppi-punti-oscuri-sul-suicidio-in-carcere-di-christian-guercio",
    "content": "di Valentina Moro\nLa Stampa, 15 gennaio 2026\nLa denuncia di Ilaria Cucchi. Interrogazione parlamentare sul caso firmata dal capogruppo di Avs alla Camera, Marco Grimaldi. Il suicidio avvenuto nel carcere di Quarto ad Asti arriva in Parlamento e sul caso interviene Ilaria Cucchi. La vicenda di Christian Guercio, astigiano di 38 anni con problemi di tossicodipendenza e di depressione, che si è tolto la vita nell’istituto penitenziario di Asti il 29 dicembre finisce al centro di un’interrogazione parlamentare firmata da Marco Grimaldi, capogruppo di Alleanza-Verdi e Sinistra alla Camera. All’uomo, conosciuto in città come dj, era stato diagnosticato un disturbo oppositivo provocatorio ed era seguito dal Serd.\nIl giorno di Santo Stefano si era presentato dai genitori in uno stato di crisi, provocato dall’assunzione di droghe e alcol. La famiglia aveva allora chiamato il 118, ma oltre a due ambulanze sono intervenuti i carabinieri e un agente è rimasto ferito al dito. L’uomo è stato portato in Pronto soccorso e, dopo cinque ore, in carcere per resistenza a pubblico ufficiale. Tre giorni dopo, dopo la convalida dell’arresto avvenuta da remoto, la sera si è ucciso.\nLe domande senza risposta - “Perché il Pronto Soccorso lo ha dimesso senza una visita psichiatrica, benché si trattasse di un soggetto noto ad Asl e Serd? - chiedono la senatrice di Avs Ilaria Cucchi e Grimaldi - Perché, alle dimissioni, invece di essere sottoposto a un trattamento sanitario in psichiatria, Guercio è stato portato in caserma e poi tradotto al carcere di alta sicurezza di Quarto D’Asti, per presunta resistenza a pubblico ufficiale (un graffio sul dito di un agente durante il fermo)? Perché quel fermo è stato poi convalidato dal Gip, senza prendere in considerazione misure alternative? Perché la famiglia non è stata coinvolta durante queste operazioni e anzi a lungo tenuta all’oscuro di ciò che accadeva? Queste domande ci hanno indotto a depositare un’interrogazione su una vicenda che appare terribile e molto opaca. Al fianco della famiglia di Christian chiediamo verità e giustizia”.\nSi muove la politica - Sulla vicenda sono state depositate anche un’interrogazione all’assessorato alla Sanità regionale firmata da Alice Ravinale e una in Consiglio comunale di Asti depositata da Vittoria Briccarello e Mauro Bosia di Uniti si può, Mario Malandrone di Ambiente Asti e Michele Miravalle del Partito Democratico. “Siamo di fronte a un intervento sanitario che si è trasformato in un’operazione di polizia - denuncia Alice Ravinale, capogruppo di Avs a palazzo Lascaris - nei nostri accessi alle carceri incontriamo costantemente “nuovi giunti” con gravi problemi di tossicodipendenza e salute mentale. È il sistema sanitario a doversene fare carico, non il carcere”.\nLa questione arriverà anche in Consiglio comunale. “Perché non c’è alternativa alle celle per gli arresti temporanei se non quelle in un carcere di media alta sicurezza? - domandano i consiglieri - Perché l’Asl non ha approfondito i pregressi sanitari di Christian? Bisogna affrontare la questioni, in modo che i cittadini e le cittadine con parenti fragili, non debbano aver paura di contattare l’ambulanza in caso di difficoltà”.",
    "author": "Valentina Moro\nLa Stampa",
    "source": "La Stampa",
    "published_date": "2026-01-15"
  },
  "https://ristretti.org/asti-vicenda-terribile-e-opaca-i-dubbi-di-ilaria-cucchi-sul-dj-suicida-in-carcere": {
    "title": "Asti. “Vicenda terribile e opaca”, i dubbi di Ilaria Cucchi sul dj suicida in carcere",
    "link": "https://ristretti.org/asti-vicenda-terribile-e-opaca-i-dubbi-di-ilaria-cucchi-sul-dj-suicida-in-carcere",
    "content": "di Lorenzo Germano\nLa Repubblica, 15 gennaio 2026\nTre interpellanze a Nordio sul 38enne che si è tolto la vita in cella ad Asti: era stato arrestato per aver graffiato il dito di un carabiniere. C’è una domanda che da due settimane scuote le coscienze, attraversa la politica e ora arriva fino al ministro Nordio. Poteva essere evitato il suicidio di Christian Guercio, il detenuto di 38 anni che lo scorso 29 dicembre si è tolto la vita nel carcere di Quarto d’Asti? Lo sta verificando l’avvocato Maurizio La Matina che ha chiesto copia dei verbali per ricostruire ciò che è successo la notte di Santo Stefano. In parallelo, sono state presentate tre interpellanze: quella dei parlamentari Avs Marco Grimaldi e Ilaria Cucchi, quella, regionale, di Alice Ravinale e quella dei consiglieri comunali del centrosinistra di Asti Vittoria Briccarello. Mauro Bosia, Mario Malandrone e Michele Miravalle.\nChristian Guercio era un dj astigiano. Fin da bambino gli era stato diagnosticato un “disturbo oppositivo provocatorio” e negli ultimi mesi soffriva di depressione e tossicodipendenza: una situazione nota all’Asl e al Serd, così come i suoi tentativi di suicidio. Il 26 dicembre era a casa dei genitori. Verso le 4 e mezza di mattina, in stato di alterazione, aveva perso conoscenza: i familiari avevano chiamato l’ambulanza. Insieme ai soccorritori era arrivata una pattuglia dei carabinieri, secondo una prassi spesso adottata.\nQui il cortocircuito: alla vista delle divise, Christian si era alterato, i militari avevano chiamato rinforzi mentre i vicini, sentendo il frastuono, avevano allertato il 112. Nel tentativo di contenerlo, un carabiniere era stato graffiato a un dito. Il dj era stato ammanettato alle caviglie e ai polsi, e portato al pronto soccorso, senza maglietta e senza familiari. Non risulta che sia stato sottoposto a una visita psichiatrica. Poco dopo le 10 era stato dimesso, ancora in “stato confusionale e di agitazione”.\nInvece di ricevere un trattamento sanitario, era stato portato in caserma e poi in carcere, con l’accusa di resistenza a pubblico ufficiale per quel graffio al carabiniere (a cui erano stati diagnosticati zero giorni di prognosi). Il 29 il fermo era stato convalidato, senza misure alternative. L’ultimo a vederlo era stato il suo avvocato. Poco dopo le 19, era stato trovato morto: si era tolto la vita.\n“Stiamo ricostruendo la catena degli eventi - spiega l’avvocato La Matina. Non credo andasse dimesso in quelle condizioni né portato in carcere. Sarebbe stato sufficiente che le forze dell’ordine si rendessero conto di avere a che fare con un ragazzo intossicato in modo acuto”. La tragedia deve avere un esito costruttivo: “Il disagio psichico e la tossicodipendenza non vanno curati attraverso la detenzione. Da tempo si chiede che ad Asti torni un carcere per detenuti comuni”. Si unisce la battaglia politica: “Siamo di fronte a un intervento sanitario che si è trasformato in un’operazione di polizia. È necessario che l’Asl chiarisca se sono state rispettate tutte le cautele per un paziente con note fragilità” dice Ravinale. “Questa vicenda appare terribile e molto opaca. Al fianco della famiglia di Christian, chiediamo verità e giustizia”, ha aggiunto la senatrice Cucchi.",
    "author": "Lorenzo Germano\nLa Repubblica",
    "source": "La Repubblica",
    "published_date": "2026-01-15"
  },
  "https://ristretti.org/bari-detenuto-per-lomicidio-della-moglie-mori-in-carcere-non-fu-suicidio-un-arresto": {
    "title": "Bari. Detenuto per l’omicidio della moglie morì in carcere: non fu suicidio, un arresto",
    "link": "https://ristretti.org/bari-detenuto-per-lomicidio-della-moglie-mori-in-carcere-non-fu-suicidio-un-arresto",
    "content": "tgcom24.mediaset.it, 15 gennaio 2026\nGiuseppe Lacarpia fu trovato morto la notte tra il 22 e il 23 ottobre del 2024 nella sua cella. Su richiesta della Procura, sono stati eseguiti dalla polizia di Bari gli arresti di due uomini ritenuti entrambi responsabili di tentato omicidio, mentre uno è accusato anche di omicidio. I reati contestati sono stati commessi all’interno del carcere di Bari a ottobre del 2024. Vittima dell’omicidio il 65enne Giuseppe Lacarpia, arrestato per aver ucciso nel 2024 la moglie Maria Arcangela Turturo. Il detenuto, si è scoperto ora, non si suicidò, ma fu ucciso. La notizia è emersa dopo i due arresti. Il 65enne di Gravina di Puglia finì in carcere il 6 ottobre del 2024 con l’accusa di omicidio premeditato, aggravato dalla crudeltà: prima avrebbe tentato di dare fuoco alla moglie mentre la donna si trovava in macchina, poi l’avrebbe uccisa a mani nude. Fu trovato morto la notte tra il 22 e il 23 ottobre del 2024 nella sua cella del carcere di Bari e l’ipotesi iniziale fu quella del suicidio. Alla notizia della morte del padre, la figlia commentò con emoticon festanti, sui social.",
    "author": null,
    "source": "Ristretti Orizzonti",
    "published_date": "2026-01-15"
  },
  "https://ristretti.org/roma-denuncio-le-botte-in-cella-ora-vivo-nella-paura-colpisce-il-silenzio-delle-istituzioni": {
    "title": "Roma. Denunciò le botte in cella: “Ora vivo nella paura, colpisce il silenzio delle istituzioni”",
    "link": "https://ristretti.org/roma-denuncio-le-botte-in-cella-ora-vivo-nella-paura-colpisce-il-silenzio-delle-istituzioni",
    "content": "di Sara Di Sciullo\nadnkronos.com, 15 gennaio 2026\nL’ex detenuto: “Se chi denuncia resta solo passa un messaggio devastante”. Il difensore, avvocato Verni: “Chi è in custodia Stato va tutelato, inaccettabili droga o cellulari nei penitenziari”. Sono passati circa sei mesi da quanto denunciò di essere stato picchiato, legato al letto con le lenzuola e tenuto per due giorni e mezzo sotto scacco da altri detenuti del carcere di Regina Coeli dopo essersi rifiutato di nascondere un cellulare e dopo una richiesta di denaro, fallita, nei confronti di sua madre: “Da allora, la mia vita è cambiata. Vivo in uno stato costante di allerta e di paura per possibili ritorsioni legate a quanto ho denunciato. Dormire serenamente è diventato difficile. Eppure, nonostante ciò, non ho ritrattato, non ho taciuto, non ho fatto un passo indietro” afferma l’ex detenuto in una lettera aperta, affidata all’Adnkronos, dalla quale traspare tutta la sua amarezza per il “silenzio istituzionale” calato sulla vicenda.\nE’ luglio scorso quando l’uomo - che preferisce rimanere anonimo - si trova nel penitenziario perché sottoposto a una misura cautelare; racconta alla polizia penitenziaria di essersi rifiutato di nascondere un telefonino, di essere stato preso a botte e di essere rimasto per due giorni in balia di altri detenuti fino al momento in cui, buttandosi dal letto a castello della cella, riesce a chiedere aiuto. Dopo la sua denuncia parte un’indagine della procura di Roma che accende un faro sul fenomeno dei telefonini e della droga all’interno delle carceri capitoline.\nUna problematica spesso salita alla ribalta delle cronache. “Da mesi l’opinione pubblica legge di violenze, traffici illeciti, uso di telefoni cellulari e armi all’interno delle carceri italiane. A volte se ne parla come di episodi isolati, altre come di emergenze croniche. Raramente, però, si ascolta la voce di chi queste realtà le ha subite mentre era affidato, senza difese, alla custodia dello Stato - osserva nella lettera aperta l’uomo che è assistito nell’ambito di questa vicenda dall’avvocato Marco Valerio Verni - Nel luglio scorso, mentre mi trovavo in custodia cautelare presso il carcere di Regina Coeli, ho vissuto in prima persona fatti gravi che ho ritenuto mio dovere denunciare all’autorità giudiziaria. Da quella denuncia è nato un procedimento penale tuttora in fase di indagine. Da allora, la mia vita è cambiata. Vivo in uno stato costante di allerta e di paura per possibili ritorsioni legate a quanto ho denunciato. Dormire serenamente è diventato difficile. Eppure, nonostante ciò, non ho ritrattato, non ho taciuto, non ho fatto un passo indietro”.\n“Grazie al sostegno del mio avvocato, qualcosa si è mosso. Un parlamentare ha presentato un’interrogazione al ministro della Giustizia, che ha risposto in termini generali, prendendo atto delle criticità del sistema penitenziario. Una risposta istituzionale, certo, ma che non ha prodotto - almeno finora - effetti concreti percepibili”, sottolinea ancora nella lettera aperta. “Ciò che più colpisce, tuttavia, è il silenzio - riferisce - Nessuno dei garanti competenti ha mai ritenuto di contattarmi per ascoltare direttamente quanto accaduto, per verificare le mie condizioni, o per offrire un supporto - anche solo umano o psicologico - a me o alla mia famiglia. Eppure, parliamo di fatti avvenuti mentre ero sotto la custodia dello Stato”. “Non scrivo per cercare visibilità, né per alimentare polemiche. Scrivo perché il silenzio istituzionale, dopo una denuncia così grave, non è neutro: è una scelta. E perché uno Stato credibile non può chiedere fiducia se non è disposto ad assumersi fino in fondo la responsabilità di ciò che accade nei luoghi dove la libertà è già stata sottratta - conclude l’ex detenuto - La mia determinazione non si è indebolita. Anzi. Ma se chi denuncia resta solo, il messaggio che passa è devastante: tacere conviene più che parlare. Ed è un messaggio che una democrazia non può permettersi di trasmettere. Confido che dare spazio a queste parole significhi contribuire a rompere quel silenzio”.\nL’avvocato Marco Valerio Verni spiega all’Adnkronos che “per quanto concerne lo stato del procedimento, siamo ancora in attesa dell’esito delle indagini. Il nostro impegno è affinché vengano individuate le responsabilità di tutti, nessuno escluso. Quanto denunciato dal mio assistito - osserva - è davvero grave e reclama una indagine approfondita e l’interessamento tanto politico quanto degli organi istituzionali competenti, da quelli di garanzia a quelli, appunto, giudiziari. Ma quel che costui ha denunciato non pare certo un caso isolato, anzi: ed è per questo che chi di dovere deve agire, ora ed in maniera decisa”.\n“Chi finisce in carcere, o perché in misura cautelare o perché a seguito di condanna, viene comunque posto sotto la custodia statale ed è doveroso dunque che esso venga tutelato nella sua incolumità, tanto fisica quanto psichica”, sottolinea il legale aggiungendo anche che “chi finisce in carcere non può e non deve comunicare clandestinamente all’esterno, potendo così, in ipotesi, continuare a delinquere. Né può farlo nel carcere stesso, trafficando droga o altro. Non è accettabile. I cittadini pagano le tasse e lo Stato deve fornire servizi efficienti - conclude l’avvocato Verni - Anche le motivazioni più valide per giustificare le inefficienze rischiano di trasformarsi in vuote scuse se, ad esse, ora per un motivo ora per un altro, non vi si pone effettivo ed efficace rimedio o lo si fa con enormi ritardi”.",
    "author": "Sara Di Sciullo",
    "source": "adnkronos.com",
    "published_date": "2026-01-15"
  },
  "https://ristretti.org/roma-a-rebibbia-celle-senza-vetri-alle-finestre-con-questo-freddo-situazione-drammatica": {
    "title": "Roma. “A Rebibbia celle senza vetri alle finestre, con questo freddo situazione drammatica”",
    "link": "https://ristretti.org/roma-a-rebibbia-celle-senza-vetri-alle-finestre-con-questo-freddo-situazione-drammatica",
    "content": "di Maria Vera Genchi\nromatoday.it, 15 gennaio 2026\nIl Garante per i diritti dei detenuti del Lazio, Stefano Anastasìa, durante la visita alla mostra “Hyperlocal Rebibbia”, ha spiegato a RomaToday le criticità del carcere romano, tra sovraffollamento e mancata manutenzione. Qui in molte celle mancano le sedie e i detenuti mangiano in piedi. “Nelle stanze progettate per quattro ci sono quattro sgabelli anche se i detenuti sono sei. Ciò significa che i sei detenuti non possono sedersi tutti insieme per pranzare o per cenare dentro la loro cella”. A parlare è Stefano Anastasìa, dal 2016 garante per i diritti dei detenuti del Lazio.\nL’abbiamo incontrato durante la visita a “Hyperlocal Rebibbia”, un progetto editoriale e artistico che racconta le storie e la quotidianità dei detenuti, diventato anche una mostra di circa cinquanta pannelli visitabile all’interno dell’istituto penitenziario.\nAl margine della visita, Anastasìa si è soffermato su quello che, a detta dello stesso, è la “causa di tutti i mali”, ovvero il sovraffollamento. “Nel carcere di Rebibbia - ha spiegato - siamo arrivati a 1670 detenuti per circa 1000 posti detentivi - spiega - Abbiamo 600 detenuti in più di quanti possano effettivamente starci”. “Giusto la corsa settimana con la collega comunale, abbiamo visitato tutte le sezioni dell’istituto - continua - abbiamo fatto addirittura il censimento di quanti sgabelli mancano perché dentro la gran parte delle stanze non ci sono sgabelli sufficienti per mangiare e cenare seduti”.\nNel quadro delineato dal garante anche i problemi di manutenzione delle strutture: “Molti infissi sono rimasti quelli degli anni 70, con tutte le precarietà del caso. In alcuni casi mancano proprio i vetri nelle finestre, i detenuti mettono qualsiasi cosa pur di proteggersi dal freddo, asciugamani, coperte. Ma resta il fatto che in inverno non si può stare così. La situazione è drammatica”.\nMa il sovraffollamento non porta solo alla diminuzione degli spazi: “Porta anche a una carenza di personale - continua il garante - perché il personale che c’è è tutto personale che è stato programmato su una capienza ottimale che è di 600 persone in meno di quanto sono ora. Se ci sono 600 detenuti in più, significa che i medici, i sanitari, gli educatori debbono seguire e assistere 600 persone in più”.",
    "author": "Maria Vera Genchi",
    "source": "romatoday.it",
    "published_date": "2026-01-15"
  },
  "https://ristretti.org/modena-consiglio-comunale-in-carcere-sit-in-al-santanna-della-maggioranza-il-caso-in-parlamento": {
    "title": "Modena. Consiglio comunale in carcere, sit-in al Sant’Anna della maggioranza. Il caso in Parlamento",
    "link": "https://ristretti.org/modena-consiglio-comunale-in-carcere-sit-in-al-santanna-della-maggioranza-il-caso-in-parlamento",
    "content": "di Gianpaolo Annese\nIl Resto del Carlino, 15 gennaio 2026\nÈ bufera dopo il permesso negato alla seduta da parte del Dap. Disguido tra Comune, casa circondariale e nuovi vertici del Dipartimento. I parlamentari Dem: “Si vuole silenziare la piaga del sovraffollamento”. Sullo stop alla seduta del Consiglio comunale in carcere prevista per oggi volano gli stracci. Il niet del Dipartimento dell’amministrazione penitenziaria (Dap) fa litigare destra e sinistra. Da quanto si è apprende nella triangolazione tra Consiglio comunale, direzione del carcere e nuova direzione del Dap qualcosa è andato storto. Fatto sta che la maggioranza di centrosinistra è su tutte le furie e oggi pomeriggio per le 14, prima della seduta che si svolgerà in municipio, i consiglieri di Pd, Avs, M5s, Spazio democratico e Pri hanno organizzato un presidio davanti al carcere di Sant’Anna per protesta. Nel frattempo scendono in campo i parlamentari Dem che depositano un’interrogazione al ministero della Giustizia “per conoscere le iniziative che il ministro Nordio intende adottare per consentire che l’assemblea richiesta possa svolgersi come accaduto in altre città”.\n“Una decisione grave - attaccano i deputati Stefano Vaccari, Maria Cecilia Guerra e Debora Serracchiani - che rappresenta non solo uno sgarbo istituzionale verso la città di Modena, ma anche il tentativo di impedire da parte di un organismo alle dirette dipendenze del governo che vengano accesi i riflettori su una serie di criticità e interrogativi sul sovraffollamento, sull’assistenza sanitaria, sulle condizioni di lavoro del personale, sulle carenze e di progetti e di reinserimento all’interno di quella struttura carceraria”. Non si spiega perché, insistono i parlamentari del Pd, “Consigli comunali straordinari siano stati autorizzati e poi tenuti nelle strutture carcerarie di Milano e di Roma e a Modena venga negata questa possibilità”.\nSul tema interviene anche la senatrice del Pd Enza Rando, responsabile Legalità della segreteria nazionale del Pd: “Un’occasione importante di sensibilizzazione sul ruolo rieducativo della pena, mettendo il carcere dentro la comunità e non ai suoi margini. Aprire le istituzioni locali al confronto diretto sui temi del sovraffollamento, dell’assistenza sanitaria, delle condizioni di lavoro del personale penitenziario e dei percorsi di reinserimento significa dare concreta attuazione all’articolo 27 della Costituzione. Impedire questo confronto rischia invece di alimentare opacità e distanza. “Il carcere non può essere un luogo invisibile, ma parte integrante della comunità civile”.\nRicostruzione respinta dal senatore Michele Barcaiuolo, coordinatore regionale di Fratelli d’Italia. “Prima di annunciare ai cittadini un Consiglio comunale in carcere ci si sarebbe dovuti quantomeno preoccupare - in fase organizzativa - di acquisire il parere e la posizione del Dipartimento dell’Amministrazione Penitenziaria. I precedenti non costituiscono alcun automatismo, soprattutto in un periodo storico in cui l’attenzione su ciò che accade nelle case circondariali è massima e richiede responsabilità, non improvvisazione. Comprendiamo che Lenzini tenesse alla sua passerella, in pieno stile Partito democratico, ma la realtà è un’altra: per occuparsi delle condizioni dei detenuti non è necessario organizzare eventi simbolici privi di copertura istituzionale”.\nIl parlamentare ribadisce che “Fratelli d’Italia non ha mai espresso contrarietà allo svolgimento della seduta al Sant’Anna e ha mantenuto un atteggiamento pienamente collaborativo. Tuttavia, rispettiamo senza esitazioni la decisione del Dap, che è l’unico soggetto titolato a valutare se sussistano le condizioni per accedere, sostare all’interno dell’istituto o avere contatti con i detenuti”. La verità è una sola - aggiunge Il capogruppo Luca Negrini: “Si è proceduto a organizzare un’iniziativa senza la certezza delle dovute autorizzazioni, salvo poi tentare di trasformare un evidente errore organizzativo in una polemica politica”.",
    "author": "Gianpaolo Annese\nIl Resto",
    "source": "Il Resto del Carlino",
    "published_date": "2026-01-15"
  },
  "https://ristretti.org/bergamo-carcere-la-sindaca-situazione-insostenibile-serve-un-intervento-urgente": {
    "title": "Bergamo. Carcere, la Sindaca: “Situazione insostenibile, serve un intervento urgente”",
    "link": "https://ristretti.org/bergamo-carcere-la-sindaca-situazione-insostenibile-serve-un-intervento-urgente",
    "content": "L’Eco di Bergamo, 15 gennaio 2026\nIn una nota scritta Elena Carnevali prende posizione sulla situazione critica del carcere di Bergamo. “La situazione che vive il carcere della nostra città è da tempo insostenibile”. È un appello netto quello lanciato dalla sindaca di Bergamo, Elena Carnevali, che interviene con parole dure sulle condizioni della casa circondariale, tra sovraffollamento, carenza di personale e crescenti difficoltà nella gestione dei detenuti. I numeri parlano chiaro: a fronte di 319 posti regolamentari, la popolazione detenuta arriva a sfiorare il doppio. “Il forte sottodimensionamento degli agenti di Polizia penitenziaria e del personale educativo e amministrativo - sottolinea Carnevali - ci dice con chiarezza che non c’è più tempo da perdere”.\nDisagio psichico e dipendenze tra i detenuti - Alla carenza strutturale si sommano problemi sempre più complessi: “Il peso del disagio psichico e delle dipendenze interessa una parte consistente della popolazione detenuta, con una crescente presenza di giovani”, evidenzia la sindaca, richiamando la necessità di “un sostegno specifico e continuativo” e di strutture adeguate ad affrontare queste fragilità.\nLa funzione rieducativa della pena - Secondo Carnevali, in questo contesto diventa difficile garantire la funzione costituzionale del carcere. “L’articolo 27 della Costituzione ci ricorda che le pene devono tendere alla rieducazione del condannato. Non può restare solo un principio scritto”, afferma, chiamando in causa Stato e istituzioni locali.\nComune e Consiglio comunale: impegno condiviso - Lo scorso ottobre il Consiglio comunale ha approvato all’unanimità due ordini del giorno per sollecitare Governo e ministero della Giustizia a colmare le carenze di organico e rafforzare i progetti di reinserimento sociale. “Il carcere è parte della città, non un luogo separato o dimenticato”, ribadisce la sindaca.\n“La sicurezza passa dal reinserimento” - “La sicurezza si costruisce già durante il periodo detentivo”, conclude Carnevali, ricordando le esperienze positive con il Terzo settore: “Offrire una reale possibilità di reinserimento significa prevenire la recidiva e rendere la comunità più sicura”. Un appello finale al Governo perché intervenga “con urgenza”, perché - citando Norberto Bobbio - “il grado di civiltà di una comunità si misura anche dal modo in cui si tratta chi ha sbagliato”.",
    "author": null,
    "source": "Ristretti Orizzonti",
    "published_date": "2026-01-15"
  },
  "https://ristretti.org/porto-azzuro-li-detenuti-assunti-in-un-call-center-progetto-unico-in-toscana": {
    "title": "Porto Azzuro (Li). Detenuti assunti in un call center, progetto unico in Toscana",
    "link": "https://ristretti.org/porto-azzuro-li-detenuti-assunti-in-un-call-center-progetto-unico-in-toscana",
    "content": "elbapress.it, 15 gennaio 2026\nAlcuni reclusi lavoreranno grazie a un’iniziativa dell’associazione Seconda Chance. Un progetto innovativo di inclusione lavorativa prende forma all’Isola d’Elba e segna un primato a livello regionale. Per la prima volta in Toscana, un’azienda ha deciso di assumere alcuni detenuti del carcere di Porto Azzurro, coinvolgendoli in attività di call center svolte all’interno dell’istituto penitenziario. L’iniziativa nasce grazie all’impegno dell’associazione no profit Seconda Chance, da anni attiva sul fronte del reinserimento sociale e lavorativo delle persone detenute.\nL’obiettivo è offrire un’opportunità concreta di lavoro regolare, formazione professionale e dignità, elementi fondamentali per costruire un percorso di reintegrazione una volta scontata la pena. I detenuti selezionati potranno così maturare competenze spendibili anche all’esterno, sperimentando una realtà lavorativa strutturata e retribuita, in linea con quanto previsto dall’ordinamento penitenziario.\nSoddisfazione viene espressa anche dalla direzione della casa di reclusione di Porto Azzurro attraverso il TG regionale di Rai 3. “Il nostro auspicio - spiega la direttrice del penitenziario - è che questo progetto possa estendersi e diventare un modello replicabile, capace di coinvolgere altre aziende e altri istituti”. Un segnale importante che arriva dall’Elba e che dimostra come il lavoro possa essere uno strumento centrale di rieducazione e di reale seconda possibilità, non solo per i detenuti, ma per l’intera comunità.",
    "author": null,
    "source": "Ristretti Orizzonti",
    "published_date": "2026-01-15"
  },
  "https://ristretti.org/catania-carceri-e-lavoro-dalluniversita-una-spinta-per-la-seconda-chance": {
    "title": "Catania. Carceri e lavoro, dall’Università una spinta per la seconda chance",
    "link": "https://ristretti.org/catania-carceri-e-lavoro-dalluniversita-una-spinta-per-la-seconda-chance",
    "content": "ivespri.it, 15 gennaio 2026\nUno spiraglio di luce sul mondo carcerario. Arriva da Catania e dall’attenzione dell’Università di Catania per il sociale. Nell’ambito del progetto internazionale Grins - un acronimo che tradotto diventa “Per una crescita resiliente, inclusiva e sostenibile” - l’ateneo etneo ha affidato una ricerca specifica all’associazione del terzo settore Seconda chance, nata oltre tre anni fa proprio per costruire un ponte fra aziende e realtà carceraria e creare opportunità di lavoro. Il progetto PriTJP - Prison Training for Job Placement, ovvero Formazione carceraria per l’inserimento lavorativo - ha concluso il suo percorso alla fine di quest’anno e i risultati portano ad aprire nuovi scenari su formazione e lavoro per le persone prive di libertà.\nUna ricerca, quella voluta dal dipartimento di Economia di UniCt, per certi versi unica in Italia e che apre nuove prospettive e ulteriori campi di ricerca in un settore dimenticato della nostra società. Lo spunto lo dà anche un nuovo strumento phygital come spiega il professor Marco Romano, ordinario di Economia e Gestione delle Imprese, e fra i responsabili del progetto Grins: “Con la piattaforma Amelia creiamo un’infrastruttura digitale di ultima generazione concepita per raccogliere, integrare, elaborare e condividere grandi volumi di dati, spesso eterogenei e frammentati. Sviluppata dalla rete di università, enti pubblici e privati che compone Grins, offre soluzioni nuove rispetto ai processi decisionali tradizionali che risultano frequentemente ostacolati da dati parziali, obsoleti o difficilmente accessibili. Colma il divario mediante un ecosistema digitale dinamico e integrato, aperto anche ad associazioni, come Seconda Chance, che ci consente di avere un legame diretto e una lettura scientifica di una realtà complessa come quella delle carceri”.\nA proposito di dati da analizzare e approfondire attraverso Amelia, il gruppo di lavoro di Seconda chance ha raccolto oltre trecento questionari somministrati nelle carceri di Sicilia e Calabria, un lavoro statistico svolto in profondità. Una ricerca quantitativa e qualitativa ha permesso di ricostruire un quadro articolato: la popolazione detenuta indagata presenta una forte motivazione al cambiamento, aspirazioni professionali concrete e un interesse elevato per percorsi formativi e imprenditoriali; allo stesso tempo emergono bassi livelli medi di istruzione, scarsità di risorse economiche, fragilità psico-fisiche e reti sociali deboli, soprattutto nei contesti territoriali più deprivati del Mezzogiorno.\nConoscere da vicino i vissuti personali delle persone detenute ha consentito di comprendere meglio le aspettative rispetto alla vita “fuori” e di individuare come il tessuto imprenditoriale potrebbe contribuire al reinserimento, se adeguatamente sostenuto, informato e coinvolto. Risulta quindi centrale un’analisi sociologica dell’importanza della formazione in carcere: è questo lo strumento capace di incidere sulle dinamiche di marginalizzazione, ridurre le disuguaglianze e aprire reali possibilità di reinserimento sociale e lavorativo. Sottolinea Pierdonato Zito, sociologo ed ergastolano, componente del gruppo di ricerca: “Formare significa includere, costruire una società più solidale e meno ostile, contrastare lo stigma e offrire percorsi mirati attraverso i quali la persona detenuta può riattivare processi di socializzazione, rafforzare l’autostima, sviluppare competenze professionali e immaginare un futuro diverso dal passato deviante. In questo senso, la formazione non ha solo implicazioni pratiche (accesso a un lavoro), ma incide sulle dimensioni motivazionali, psicologiche e identitarie. Occorre superare una visione del carcere come semplice luogo in cui ‘scontare una colpa’, per trasformarlo in un ambiente capace di utilizzare il tempo di detenzione come occasione di rieducazione, formazione e ricostruzione di legami sociali positivi”.\nLa ricerca di Seconda chance propone un modello che fa dialogare formazione professionale, educazione civica, educazione finanziaria, accompagnamento all’autoimpiego e sostegno psicologico. La formazione non può limitarsi al “trovare un posto di lavoro fuori”, ma deve puntare a una vera educazione all’imprenditorialità, intesa come capacità di progettare, prendere decisioni, assumere responsabilità, leggere le opportunità e i vincoli del mercato in modo legale e sostenibile.  Il plauso all’iniziativa di Unict e Seconda Chance è arrivato anche dall’Arcivescovo Metropolita di Catania, Monsignor Luigi Renna: “Il problema non è solo essere liberi dalle carceri, queste persone che abbiamo incontrato non sono sempre state libere di lavorare per tanti condizionamenti, a volte sono state assoldate dalla criminalità organizzata. Altri hanno concepito il lavoro come qualcosa che badasse al profitto. Il vero lavoro libera l’uomo e gli dà l’opportunità di crescere e guardare al futuro con grande speranza”.\nIn seno a Seconda chance, il responsabile regionale Maurizio Nicita guarda avanti: “La nostra ricerca è un punto di partenza, deve diventare uno stimolo per tutti. Perché la realtà dimostra che c’è tantissimo da lavorare. Ringraziamo l’Università di Catania per l’opportunità. E le conoscenze acquisite ci portano a dire che c’è ulteriore necessità di sensibilizzare il mondo della ricerca a progettare indagini e interventi che non si fermino alla raccolta dati, ma costruiscano modelli formativi replicabili, efficaci e valutabili nel tempo.\nCiò implica anche lo sviluppo di una “pedagogia per i detenuti” capace di superare la semplice replica di modelli scolastici tradizionali, valorizzando metodologie attive, personalizzazione dei percorsi, uso mirato del tempo detentivo come risorsa e non come puro contenitore.\nLa formazione che educa e l’educazione che forma: un nuovo paradigma che vede l’intreccio sistematico della necessità di formare mentre si rieduca la persona detenuta. Inoltre, occorre maggiore apertura mentale da parte delle aziende e delle loro associazioni. Oggi assumere una persona priva di libertà non è un atto di coraggio, ma semplicemente una operazione conveniente per tutti. Perché le imprese godono di sgravi fiscali e le statistiche ci dicono che il lavoro abbatte sensibilmente la recidiva sui reati. Se vogliamo una società migliore, bisogna ripartire anche da qui”.",
    "author": null,
    "source": "Ristretti Orizzonti",
    "published_date": "2026-01-15"
  },
  "https://ristretti.org/roma-la-vita-dei-detenuti-di-rebibbia-in-mostra-dentro-al-carcere-romano": {
    "title": "Roma. La vita dei detenuti di Rebibbia in mostra (dentro al carcere romano)",
    "link": "https://ristretti.org/roma-la-vita-dei-detenuti-di-rebibbia-in-mostra-dentro-al-carcere-romano",
    "content": "di Nicolò Zambelli\nIl Foglio, 15 gennaio 2026\nNel Nuovo complesso penitenziario è da oggi in mostra “Un mondo alla rovescia”, un progetto realizzato da Hyperlocal che racconta le storie e la quotidianità di una ventina di detenuti. Il carcere, le sue regole, le sue persone e le loro storie, in mostra. In carcere. Ieri, 14 gennaio 2026, si è tenuta la presentazione della mostra “Un mondo alla rovescia”, un lavoro realizzato dal progetto editoriale Hyperlocal e che ha portato il Nuovo complesso del penitenziario di Rebibbia, a Roma, a ospitare una vera e propria mostra fotografica al suo interno.\nAll’interno del carcere, un gruppo di giornalisti, tra cui il Foglio, ha potuto visitare la mostra adibita nell’area verde, di fianco alla chiesa del Padre Nostro, dove Papa Francesco l’anno scorso ha aperto una delle porte sante del Giubileo appena concluso. Qui, sulle pareti del cortile esterno dedicato alle visite dei parenti dei detenuti, diversi pannelli mostrano le foto dei carcerati e raccontano le loro storie.\nLasciati fuori qualsiasi telefono e dispositivo di comunicazione, i responsabili della redazione di Hyperlocal hanno accolto la stampa e hanno spigato come è stato possibile realizzare il progetto. “Lavoriamo al tutto da un anno, proprio da quando Francesco ha deciso di aprire qui una delle porte sante del Giubileo”, spiega Nicola Gerundino. La realtà di Hyperlocal esiste dal 2020 e si occupa di raccontare i quartieri di Italia e di altri paesi. “Abbiamo voluto raccontare il carcere, sia per chi ci vive sia per chi ce l’ha come vicino di casa”, spiega al Foglio. La mostra si chiama “Un mondo alla rovescia” e racconta le storie di una ventina di detenuti. “Il titolo è esplicativo di cosa significa vivere in carcere. Qui abbiamo visto come molte cose sono rivalutate, non sono più date per scontate. Un esempio parte proprio dal cellulare, dal farsi i capelli, dal lavoro, dalla lettura. Una diversità nella somiglianza che genera continui cortocircuiti e impone riflessioni e domande”.\nAlessandro, il sociologo dottorando, Mohamed il calciatore, Antonio il meccanico. Una ventina di uomini, di detenuti, che attraverso due mesi di incontri con la redazione di Hyperlocal hanno raccontato il loro “dentro”, la loro vita a Rebibbia, al fuori, al quartiere di Rebibbia. Le fotografie sono state realizzate da Stefano Lemon, Lavinia Parlamenti, Guido Gazzilli e Benedetta Ristori. I diversi pannelli ora affissi nell’area adiacente alla chiesa sono stati per tutta la seconda parte di dicembre all’esterno del carcere. “In questo modo i cittadini hanno potuto leggere le storie dei detenuti”, spiega sempre Gerundino.\nNel corso della presentazione della mostra abbiamo potuto vedere una piccola parte del carcere, che è uno dei più grandi d’Europa. E dopo un giro tra i pannelli e le fotografie, i realizzatori ci hanno portato nel piccolo teatro del complesso, dove insieme ai detenuti protagonisti del racconto è stato mostrato un breve filmato della vita nel carcere, nello specifico nel complesso G8. “Rebibbia è una città nella città”, dicono i detenuti nel video. Una città “con le sue regole”, con la sua vita. “Qui il tempo si ferma” per questo l’importante “è tenersi occupati. Si arriva a combattere contro il tuo stesso carattere”, affermano. Un filmato che racconta, sembra, un po’ il “bello” di ciò che col tempo si è riusciti a costruire, ma, come dicono anche gli organizzatori del progetto, non tutto è rose e fiori: “La mostra è un primo passo, è difficile anche solo accedere qui e per noi questo è già un grande risultato”.\nNella realizzazione del progetto, Hyperlocal si è interfacciato con la sezione educativa del carcere. Questa, come per ogni proposta di collaborazione, ha selezionato e fatto da tramite per realizzare sia le interviste che le fotografie. “C’è stato molto interesse tra i detenuti, tant’è che durante la creazione abbiamo ampliato la platea di carcerati, da dieci siamo arrivati a diciassette”, spiega ancora Gerundino. I detenuti si sono presentati e hanno partecipato alla parte finale della mostra. E insieme a loro ha assistito alla presentazione anche il garante dei detenuti della regione Lazio Stefano Anastasia. “L’importanza di un progetto come questo è la restituzione di ciò che c’è dentro al mondo”, ha detto nel suo breve intervento. “Prima o poi per fortuna le pene finiranno, tutti usciranno. E là fuori ci sarà un mondo che, si spera anche grazie a lavori del genere, non giudichi e dia opportunità a tutti”. Primi passi, per la vera rieducazione.",
    "author": "Nicolò Zambelli\nIl Foglio",
    "source": "Il Foglio",
    "published_date": "2026-01-15"
  },
  "https://ristretti.org/santa-maria-capua-vetere-ce-cosi-insieme-a-studenti-e-detenuti-disegno-il-murale-piu-grande-del-mondo": {
    "title": "Santa Maria Capua Vetere (Ce). “Così, insieme a studenti e detenuti, disegno il murale più grande del mondo”",
    "link": "https://ristretti.org/santa-maria-capua-vetere-ce-cosi-insieme-a-studenti-e-detenuti-disegno-il-murale-piu-grande-del-mondo",
    "content": "di Manuela Galletta\nLa Stampa, 15 gennaio 2026\nL’artista e architetto Alessandro Ciambrone racconta come abbia creato l’opera da Guinness sul perimetro del carcere di Santa Maria Capua Vetere: “La nuova fase? La partecipazione dei cittadini”. Un muro che diventa ponte. E che, attraverso i mille colori stesi sul cemento, porta il mondo più vicino a un non luogo per eccellenza, come se l’arte potesse allungare le mani oltre le sbarre e accorciare le distanze. Sul perimetro del carcere di Santa Maria Capua Vetere, in provincia di Caserta, prende forma un murale da Guinness dei primati che oggi si prepara a superare sé stesso: dopo aver conquistato il record mondiale per aver dipinto in solitaria oltre 5.500 metri quadrati di superficie, l’artista e architetto Alessandro Ciambrone apre l’opera alla partecipazione di studenti, professionisti, avvocati e detenuti, in un progetto reso possibile anche dal sostegno della direttrice dell’istituto penitenziario, Donatella Rotundo.\nCosì il Muro della libertà - che racconta 160 luoghi simbolo del pianeta e riporta parole di scrittori, Premi Nobel e artisti su pace, dignità e diritti umani - raggiunge il suo senso più alto: il muro non respinge più, ma avvicina. E restituisce, a chi l’ha perduta, l’idea che la libertà non sia soltanto uno spazio fisico, ma una possibilità da coltivare.\nCiambrone, il Muro della libertà nasce come un’impresa solitaria e oggi diventa un progetto collettivo. Come prende forma l’idea del murale e perché la scelta è ricaduta proprio sul carcere di Santa Maria Capua Vetere?\n“Il mio obiettivo iniziale era superare il precedente primato certificato di 3.595 metri quadrati, realizzato a Bilbao. In seguito la direttrice del carcere di Santa Maria Capua Vetere mi ha contattato per coinvolgermi in un progetto e io ho rilanciato, proponendole di dipingere almeno 4.000 degli oltre 8.000 metri quadrati del perimetro del carcere, nel rispetto di tutti i requisiti richiesti dal Guinness World Record. Da lì sono nati il murale e, insieme ad esso, una serie di iniziative che si inseriscono nel solco del percorso di rieducazione del detenuto che la direttrice sta portando avanti”.\nÈ stata anche un’impresa “estrema” dal punto di vista umano: per due mesi ha vissuto all’interno del carcere...\n“Questo progetto è stato possibile grazie alla visione della direttrice, che ha saputo cogliere l’universalità del messaggio e mi ha dato piena fiducia. La commissione del Guinness aveva approvato inizialmente un murale di 4.000 metri quadrati e, per rispettare i tempi, ho chiesto di essere ospitato in carcere per due mesi. Le mi ha assegnato uno degli alloggi della Polizia penitenziaria all’interno dell’istituto. Lavoravo dalle sei del mattino alle nove di sera, ogni giorno, sedici ore di murale. Mangiavo in mensa, vivevo lì. Sole, pioggia, qualsiasi condizione: non mi sono mai fermato”.\nAnche dal punto di vista tecnico è stata un’impresa impegnativa...\n“Ho lavorato completamente da solo con una piattaforma aerea, salendo dai due metri fino a sette metri e mezzo di altezza, a pochi centimetri dal muro. Dovevo guidare la piattaforma, salire, scendere, avanzare. Era fondamentale dimostrare che l’opera fosse stata realizzata interamente in solitaria, come richiesto dal Guinness World Record”.\nIl murale si intitola Muro della libertà. Che cosa rappresenta per lei la libertà?\n“La libertà ha scandito tutta la mia vita e le mie scelte. È prima di tutto una condizione mentale. E l’arte, più di ogni altra cosa, rende liberi”.\nOggi il Muro della libertà si apre alla partecipazione di studenti, ordini professionali, cittadini. Perché questo passaggio?\n“Ciò che caratterizza la mia arte è il processo partecipativo. Io cerco di rigenerare luoghi e quartieri attraverso l’arte. Far entrare studenti, docenti, architetti, avvocati, cittadini e detenuti nel carcere a dipingere insieme significa diffondere un principio: l’arte è comunicazione. Non importa se viene perfetto o no. Importa partecipare”.\nCosa significa per i detenuti partecipare a questo progetto?\n“Anche stando in carcere ci si può sentire liberi. La pittura libera la mente. Dal 2021 ho lavorato in dieci carceri e ho visto cosa succede quando i detenuti dipingono. Durante questo progetto abbiamo realizzato un documentario che si chiama Libero dentro. Ho visto detenuti piangere dalla felicità. Quando, finito il record, abbiamo dipinto insieme alcune aree interne del carcere, uno di loro ha detto: “Vorrei che i miei compagni là dentro provassero quello che ho provato io oggi qua fuori”. Lo ha detto in lacrime. Dentro e fuori il carcere il vento è diverso, e loro lo sentono”.\nNella nuova fase del progetto in che modo saranno coinvolti i detenuti?\n“Da lunedì abbiamo iniziato a coinvolgere pezzi di società civile come studenti, professionisti e avvocati per il completamento del muro. Poi entreremo all’interno del carcere per dipingere le facciate degli edifici dove si affacciano le celle: a questa fase parteciperanno i detenuti, loro lavoreranno con me. I detenuti vedranno così le loro celle tutte colorate. Il carcere diventerà uno dei più colorati del mondo, fuori e dentro”.\nLei parla spesso della “poeticità” dell’arte, anche in contesti complicati…\n“Sì, perché l’arte riesce ad elevare chiunque. Ho visto persone condannate per reati gravissimi arrivare a una profondità di pensiero incredibile attraverso il colore. L’arte rende felici. Lo vedo con i detenuti, con i bambini oncologici, con i bambini autistici o paraplegici: quando dipingono, ridono. E quella felicità è reale”.\nIl colore ha quindi anche un valore terapeutico?\n“Assolutamente sì. Dai colore dove il colore serve davvero. Nei reparti oncologici, negli ospedali, nelle carceri. Ricevo continuamente messaggi da malati e familiari che mi ringraziano perché quei colori, anche solo per un momento, alleviano il dolore. Il colore ha un senso profondo, umano”.\nCosa spera che resti a chi partecipa a questa esperienza?\n“Le emozioni. Vedo un entusiasmo incredibile: nessuno vuole smettere di dipingere. Chi partecipa si porta dentro qualcosa di positivo. Il segno sul muro resta, ma soprattutto resta il pensiero di aver fatto qualcosa per gli altri. Io non voglio risolvere i problemi del carcere, voglio accendere una miccia di entusiasmo. Le persone si salvano con l’amore, con la fiducia, con le emozioni. Nessuno si salva da solo”.",
    "author": "Manuela Galletta\nLa Stampa",
    "source": "La Stampa",
    "published_date": "2026-01-15"
  },
  "https://ristretti.org/verona-il-progetto-fieracavalli-corte-molon-per-il-reinserimento-dei-detenuti-compie-10-anni": {
    "title": "Verona. Il progetto Fieracavalli-Corte Molon per il reinserimento dei detenuti compie 10 anni",
    "link": "https://ristretti.org/verona-il-progetto-fieracavalli-corte-molon-per-il-reinserimento-dei-detenuti-compie-10-anni",
    "content": "corrierenazionale.net, 15 gennaio 2026\nDall’avvio dell’iniziativa, nel 2016, i corsi di formazione con gli ospiti della casa circondariale di Montorio hanno coinvolto 172 persone, con la consegna di 53 diplomi di tecnico di scuderia. In dieci anni sono più di 172 le persone detenute nella casa circondariale di Montorio che hanno partecipato ai corsi di formazione professionale per tecnico di scuderia. Quinquatrie in tutto i diplomi consegnati alla fine del percorso di studio. Sono i numeri del progetto nato nel 2016 dalla collaborazione tra Fieracavalli, Horse Valley ASD- Corte Molon e il carcere di Montorio, con l’obiettivo di rendere il rapporto uomo-cavallo un aiuto concreto per il reinserimento sociale attraverso l’apprendimento di nuove competenze lavorative spendibili nel settore equestre.\nUn’iniziativa che ha subito riscosso molto successo tra gli ospiti della struttura di Montorio, tanto da allestire nel carcere una vera e propria piccola scuderia con tre box, per consentire ai detenuti di svolgere sul posto le attività pratiche con i cavalli. Le lezioni, svolte con animali ritirati dalla carriera agonistica, alternano teoria e pratica: gestione della scuderia, etologia del cavallo, alimentazione, tecnica equestre, con contributi portati da figure specializzate quali veterinari, maniscalchi e addestratori.\nLunedì alla cerimonia di consegna degli ultimi 6 diplomi rilasciati per l’anno 2024/2025 hanno partecipato per Veronafiere il presidente Federico Bricolo e il responsabile di Fieracavalli Armando Di Ruzza. Con loro Maria Grazia Bregoli, direttrice del carcere di Montorio, il comandante della Polizia penitenziaria Mario Piramide, Linda Fabrello, presidente di Horse Valley. Presenti anche gli insegnanti di Kundalini Yoga che hanno a loro volta rilasciato attestati ai partecipanti del corso dedicato alla gestione delle emozioni e della respirazione, utile per approcciarsi ai cavalli con uno stato d’animo più sereno.\n“Da dieci anni questo progetto dimostra che Fieracavalli non è solo un evento, ma una comunità che si prende cura del territorio - ha spiegato il presidente Federico Bricolo -. Offrire a persone detenute una formazione qualificante e un mestiere concreto significa restituire dignità, fiducia e una seconda possibilità di costruire un percorso reale di vita che guarda al futuro”. “Per i detenuti si tratta di un’occasione vera e propria di trovare un’occupazione una volta usciti dal carcere - ha sottolineato la direttrice Maria Grazia Bregoli -. Molti di loro, infatti, hanno trovato lavoro in diversi centri ippici del territorio”.\n“Il corso non è solo un momento di formazione professionale, ma è anche un grande occasione di condivisione, di relazione con il cavallo come mediatore, anche culturale - ha concluso Linda Fabrello -. Molti dei ragazzi detenuti, infatti, hanno ricordi legati al cavallo nella loro vita, nella loro terra di origine: si crea così un luogo comune di relazione basato su memorie positive dell’infanzia e della famiglia”. Oltre alle lezioni e al lavoro con i cavalli all’interno della casa circondariale, i detenuti autorizzati a operare all’esterno del penitenziario grazie ai permessi dell’Articolo 21, svolgono a Corte Molon volontariato nelle scuderie, affiancando lo staff del maneggio nella gestione quotidiana dei cavalli.",
    "author": null,
    "source": "Ristretti Orizzonti",
    "published_date": "2026-01-15"
  },
  "https://ristretti.org/ragazzi-in-carcere-dalle-sbarre-a-spotify-il-ruolo-della-musica-rap": {
    "title": "Ragazzi in carcere, dalle sbarre a Spotify. Il ruolo della musica rap",
    "link": "https://ristretti.org/ragazzi-in-carcere-dalle-sbarre-a-spotify-il-ruolo-della-musica-rap",
    "content": "di Livia Zancaner\nIl Sole 24 Ore, 15 gennaio 2026\nUna canzone nata dietro le sbarre. Due gemelli di 20 anni che usano la musica per curare la loro rabbia. Così nasce “Petite”, primo singolo dei 2SHOT, fratelli originari di Salerno e detenuti nell’istituto penale per i minorenni di Airola, dove nel 2023 incontrano il rapper Luca Caiazzo, in arte Lucariello, che diventa la loro guida artistica. Lucariello, insieme ad altri artisti, si occupa dei laboratori rap nelle carceri minorili, nell’ambito del progetto dell’associazione Crisi come opportunità, presente al momento in sette istituti penali per minorenni (Treviso, Casal del Marmo, Cagliari, Airola, Nisida, Catanzaro, Acireale) su 17.\nPer i ragazzi chiusi tra le mura di un carcere, spesso con un passato difficile alle spalle e vite caratterizzate dall’assenza di punti di riferimenti positivi, la musica diventa il modo per manifestare le proprie emozioni. Così è stato per Baby Gang -  con un passato al carcere minorile Beccaria di Milano - ma non solo. Sono tanti i giovani in carcere, in comunità o fuori, che scelgono la musica per raccontare chi sono e dove vogliono andare. Per sostenere questi ragazzi sono nati vari progetti, come Cco produzioni, nata a inizio 2026 all’interno dell’associazione Crisi come opportunità, Kayros Music, etichetta musicale della comunità Kayros e l’Associazione 232.\nI gemelli di Airola e Cco - I 2SHOT nascono a Salerno, nel 2005, da genitori italocubani e vengono cresciuti fra teatro e musica, appassionandosi al rap, in particolare ascoltando Clementino. Poi la loro vita cambia, compiono scelte sbagliate e la rabbia esplode, fino all’ingresso nel carcere minorile di Airola, dove oggi sono tuttora detenuti. Ed è proprio lì, in istituto, che arriva la svolta. Conoscono Lucariello, iniziano a fare musica e incidono “Petite”, produzione musicale realizzata da Lucariello, Oyoshe e Shada San. “Sono rimasto solo in questo buco nero…Sai che non vedo l’ora di dire ce l’ho fatta, asciugherò le lacrime sul viso di mia mamma…Sarò felice di toccare un giorno quella stella”, recitano alcuni versi della canzone, in cui si alternano versi in dialetto e italiano, cantati insieme a Lucariello. Con “Petite”, uscita l’8 gennaio 2026, all’interno di Crisi come opportunità (Cco) nasce Cco produzioni, per offrire un trattamento professionale alle creazioni musicali, generate all’interno dei laboratori di musica rap negli istituti penali per minorenni, gli ipm. Gli artisti sono così iscritti alla Siae, con un sistema di retribuzione e riconoscimento economico. Tra i rapper che collaborano con Cco e tengono laboratori rap negli ipm, oltre a Lucariello, ci sono Federico Di Napoli, Oyoshe, Shada San in Campania; Kento e 1989 a Roma; Dinastia e Zu Luciano in Sicilia; Nemesi in Calabria; Mauro Mou e Valanga in Sardegna, Diego Bonesso a Treviso.\nIl rap come valvola di sfogo - “È chiaro che il rap è una grossa valvola di sfogo: è un luogo dove canalizzare la rabbia e osservarla da un punto di vista diverso, rispetto a quando ce l’hai dentro”, ci spiega Lucariello, che abbiamo incontrato nel carcere minorile di Nisida, a Napoli, all’interno del viaggio di Radio24 negli istituti per i minorenni italiani*. Lucariello, insieme a Federico Di Napoli, insegna ai detenuti a rappare. “Entrare in carcere è sempre doloroso: siamo in un luogo dove ci sono ragazzi adolescenti, chiusi tra quattro mura. Sulla pelle si sente subito una sensazione di dolore e impotenza. Quello che ci fa stare meglio è che, mentre lavoriamo ai pezzi, ci dimentichiamo dove siamo. Sembra di essere fuori, in un normale studio di registrazione”. “Capita che durante la scrittura dei pezzi i ragazzi si confidino con noi, perché riversano le loro emozioni e le loro storie nelle canzoni”, sottolinea Di Napoli. A Nisida è stata scritta “Arapete Fenesta”, la canzone per Martina Carbonaro, la giovane di 14 anni uccisa dall’ex fidanzato il 26 maggio 2025 ad Afragola. I ragazzi hanno mostrato il video della canzone al capo dello stato, Sergio Mattarella e a Jovanotti durante la loro visita nell’ipm a settembre 2025.\n“Riceviamo molte richieste da ragazzi che vogliono fare rap. In questo momento abbiamo 5 ragazzi della comunità e 5 ragazzi esterni che hanno firmato un contratto di lavoro con Kayros Music”. A parlare è Anas Moukhafi, direttore di Kayros Music, etichetta musicale nata ad aprile 2024 all’interno della comunità Kayros di Vimodrone, luogo che accoglie ragazzi con procedimenti penali in corso o con situazioni di particolare fragilità. Ma a Kayros, fondata nel 2000 da don Claudio Burgio, cappellano del carcere minorile Beccaria e da Giuseppina Re, la musica esiste da molto più tempo. La comunità ha accolto, ad esempio, rapper e trapper conosciuti come Baby Gang, Sacky, Simba La Rue. Poi, grazie a una donazione di Sugar, è stato creato uno studio di registrazione, dove i ragazzi passano le loro giornate. Kayros Music riunisce “giovani che hanno bisogno di un futuro e si mettono in gioco, ragazzi spesso con disagi familiari alle spalle o che non riescono a pagarsi gli studi, ma con una grande voglia di emergere”, sottolinea Anas. Tra gli artisti di Kayros Music ci sono Fandy, Rnawa, Clemi, Aske, Kriim, Andrew, Latif Monet, Okeychico (tutti nomi d’arte). Ad affiancare i ragazzi diversi professionisti, come Dimax (Davide Dimasi), Charlie (Carlo Caire), Ddit (Dario Firmano), Dr Cream, Tommy Lean. Molti gli artisti al fianco della comunità, tra cui Achille Lauro, Salmo e Gemitaiz, che hanno girato a Kayros, insieme ai ragazzi, il video di “Banda Kawasaki”.\nLa storia di Fandy - Fandy ha 20 anni, è cresciuto a Milano, nel quartiere del Giambellino. E’ entrato a Kayros poco dopo aver compiuto 18 anni, tappa “essenziale per crescere -  ci racconta - oggi non sarei la stessa persona”. Fandy ha iniziato a fare musica fin da piccolo. “Scrivevo in spagnolo, col tempo mi sono appassionato e la musica per me è diventata tutto. Perché anche quando ti senti solo, ascolti la musica e non lo sei più. Con le mie canzoni voglio far capire agli altri la stessa cosa, per vivere, non solo per sopravvivere”, aggiunge Fandy, che di recente ha collaborato con Lucariello.  “Abbiamo scritto un pezzo bellissimo, che racconta storie di vita vera. Racconta che la vita è un flusso e non si può mai rimanere uguali. La vita va avanti e si continua a cambiare”. Ora Fandy è uscito dalla comunità, ha scontato la sua pena e sta lavorando. “Sono nato con Kayros Music, ero con loro quando non c’era neanche lo studio di registrazione. Adesso è il momento di mettere benzina sul fuoco”, conclude.\nL’Associazione 232 - L’Associazione 232 dal 2019 si occupa di organizzare laboratori rap all’interno degli istituti penitenziari, in particolare al Beccaria, a Monza e a breve anche a Bergamo e segue progetti che coinvolgono giovani con procedimenti penali in corso o politiche giovanili in generale. “Crediamo nei percorsi educativi che utilizzano il rap come elaborazione del vissuto, capacità di empatia e sviluppo del pensiero critico”, ci spiega la presidente Ludovica Pirillo, che è anche responsabile progettazione della fondazione Don Gino Rigoldi. Don Gino è stato per anni cappellano del carcere minorile di Milano e ha dedicato la sua vita ai ragazzi. Pirillo racconta che dal 2023 è stata avviata una sperimentazione, attraverso cui i ragazzi vengono portati anche fuori dal carcere, nella sede dell’associazione, dove c’è un piccolo studio di registrazione. Si tratta di detenuti che usufruiscono dell’articolo 21 (che regolamenta il lavoro esterno all’istituto penitenziario) o di permessi vari. L’associazione 232 prende il nome dal numero della sala di musica interna al carcere Beccaria e a dicembre 2025 ha ricevuto l’Ambrogino d’oro dal comune di Milano. Vice presidente è Fabrizio Bruno, pedagogista e rapper.\nA ciascuno la sua opportunità - A Kayròs - che in greco significa momento opportuno - i ragazzi non fanno solo musica ma hanno molte opportunità, tra attività, scuola, laboratori, sport, in particolare calcio. All’ingresso della comunità vi è un cancello sempre aperto con la scritta: “Non esistono ragazzi cattivi”. Ma esistono ragazzi fragili, che sbagliano, cadono, si risollevano. Don Claudio Burgio, Giusy, le educatrici e gli educatori - alcuni sono ex utenti della comunità - li accompagnano e sostengono nel loro reinserimento in società, anche attraverso eventi a teatro, nelle scuole, negli oratori. Eventi nei quali sono gli stessi ragazzi a salire sul palco e a raccontare la loro storia, tra musica e commozione. A Kayros sarà dedicata la serata che si terrà sabato 17 gennaio, alle 21, al Teatro Ideal di Varedo, un tributo a Claudio Baglioni, Fabrizio De André e Francesco De Gregori. L’incasso sarà devoluto a Kayros. Protagonista Eugenio De Francesco, autore, compositore, musicista. Sul palco anche don Claudio Burgio e i ragazzi.",
    "author": "Livia Zancaner\nIl Sole",
    "source": "Ristretti Orizzonti",
    "published_date": "2026-01-15"
  },
  "https://ristretti.org/il-fenomeno-gomorra-e-lantica-fascinazione-del-male": {
    "title": "Il fenomeno “Gomorra” e l’antica fascinazione del male",
    "link": "https://ristretti.org/il-fenomeno-gomorra-e-lantica-fascinazione-del-male",
    "content": "di\nEmilia Costantini\nCorriere della Sera, 15 gennaio 2026\nPerché il male continua ad affascinarci, in letteratura come al cinema? È il vecchio mistero della drammaturgia che nessuna sociologia saprà mai spiegare Un giorno il fenomeno “Gomorra” verrà studiato non più come una rappresentazione della depravazione espressa dalla criminalità organizzata, come ebbe a dire in un’omelia Don Giuseppe Diana, il parroco di Casal di Principe, assassinato nel 1994 dal clan dei Casalesi per il suo impegno antimafia: “Non rendiamo questa terra la Gomorra del Paese”. No, verrà anche studiato come una grande costellazione mediale di successo, un marchio composto da articoli di giornale, romanzi, reportage, film, serie televisive, spettacoli teatrali, podcast.\nPer non buttare via nulla siamo ora al prequel, a “Gomorra - Le origini” (Sky e in streaming su Now). La serie racconta la giovinezza di Pietro Savastano negli anni 70 a Napoli, mostrando le sue umili origini, la crescita nella criminalità organizzata e l’ascesa nel contrabbando di sigarette, attraverso la sceneggiatura di Leonardo Fasoli e Maddalena Ravagli e la regia di Marco D’Amore. Napoli 1977: si parte dall’adolescenza di Pietro, cresciuto in una famiglia povera di Secondigliano, il quale sogna come uscire dalla miseria e come affermarsi nel campo della criminalità. La sua vita prende una svolta decisiva dopo l’incontro con Angelo ‘a Sirena, che lo introduce al mondo della camorra, tra violenza, alleanze e tradimenti: un “romanzo di formazione” criminale.\nAll’interno di un’accurata ambientazione, a volte il racconto sembra privilegiare lo sguardo sociale tale da sembrare quasi un documentario sulla Napoli delle case in rovina e sovraffollate, sui bambini che muoiono troppo giovani, per malattia e malnutrizione, sulla fascinazione del male per uscire da quell’inferno. Si esce dalle fiamme della realtà per imboccare la discesa negli inferi della camorra, come se l’inevitabile assumesse quasi toni fiabeschi. Pietro e la giovane Imma vedono nell’efferatezza l’unica forma di ascensore sociale e nel tradimento la religione della malavita. Perché il male continua ad affascinarci, in letteratura come al cinema? Com’è possibile che, soprattutto nella finzione, ci sentiamo più attratti dai criminali che dalle brave persone? È il vecchio mistero della drammaturgia che nessuna sociologia saprà mai spiegare.",
    "author": "Emilia Costantini\nCorriere",
    "source": "Emilia Costantini\nCorriere della Sera",
    "published_date": "2026-01-15"
  },
  "https://ristretti.org/ci-puo-essere-una-piazza-per-liran-ecco-cosa-dice-la-societa-civile": {
    "title": "Ci può essere una piazza per l’Iran? Ecco cosa dice la società civile",
    "link": "https://ristretti.org/ci-puo-essere-una-piazza-per-liran-ecco-cosa-dice-la-societa-civile",
    "content": "di Diego Motta\nAvvenire, 15 gennaio 2026\nMondo cattolico in prima linea: basta massacri, si coinvolga la comunità internazionale. Le Acli: sostenere il principio di autodeterminazione dei popoli. L’Ac: c’è bisogno di più Europa. Il Mean: diamo asilo a chi combatte per la propria libertà. La Cisl organizza una fiaccolata il 23 gennaio davanti all’ambasciata di Teheran in Italia. Manifestare per la caduta del regime a Teheran? Scendere in piazza a favore dell’opposizione in Venezuela dopo la deposizione di Maduro? In quindici giorni due grandi questioni internazionali hanno tenuto banco nell’opinione pubblica occidentale e hanno risvegliato l’eterno dibattito: come esprimere solidarietà ai popoli che chiedono libertà e democrazia, incalzando i propri governi a prendere posizione. È in particolare sulla rivolta oscurata nella Repubblica islamica che si concentra oggi l’attenzione di tanti cittadini e delle organizzazioni sociali.\n“Siamo con chi resiste, con chi non si piega, con chi rischia tutto per i diritti e per la democrazia” ha sottolineato ieri la Rete italiana pace e disarmo, già protagonista di diverse iniziative dal Medio Oriente all’Ucraina. “Il futuro dell’Iran appartiene al suo popolo. Scendiamo in piazza in ogni città, mobilitiamoci per fermare il massacro e per richiedere l’immediata liberazione di tutti i prigionieri politici”. Molto netta è anche la posizione delle Acli. “Non è possibile assistere ad un simile massacro a cielo aperto senza chiedersi concretamente che cosa possa fare la comunità internazionale per porvi fine” sottolinea l’associazione”. Nel frattempo, la Cisl ha organizzato per il 23 gennaio una fiaccolata con presidio davanti all’ambasciata dell’Iran in Italia. “Bisogna sostenere la lotta di chi, al costo della propria vita, invoca la svolta democratica” ha spiegato la segretaria generale del sindacato, Daniela Fumarola.\nL’azione non può non accompagnarsi alla riflessione, su quanto sta accadendo, e questo per il mondo cattolico in particolare vuol dire cogliere l’occasione per ridare centralità all’Europa, oggi vilipesa e derisa, come possibile casa futura dei i popoli oppressi. Lo dice bene Angelo Moretti, portavoce del Mean, il Movimento europeo di azione non violenta. “Paradossalmente, il momento può essere adesso. Tra un’America il cui presidente si erge in modo arrogante a garante di un’unica moralità, la sua, e una Cina dove la repressione dei diritti prosegue, il Vecchio continente ha l’opportunità di mostrarsi con la schiena dritta, non più esitante o balbettante”. Moretti ha in mente le missioni di pace che hanno portato amministratori, politici e volontari in Ucraina in questi quattro anni di guerra. “Chi subisce una qualsiasi forma di esilio, in patria e fuori, deve trovare asilo e ospitalità nei nostri Stati, che considerano la democrazia e la libertà valori indiscutibili”. “È evidente che in questo momento c’è bisogno di più Europa - gli fa eco il vicepresidente nazionale di Azione Cattolica, Paolo Seghedoni -. La piazza in questo senso è uno strumento importante, perché senza di essa tante istanze resterebbero sulla carta. Chi ci va, poi, deve aprirsi in un dialogo ostinato con chi non la pensa come lui, anche per evitare il rischio di strumentalizzazioni”.\nA pochi mesi dai cortei per Gaza, che hanno fortemente coinvolto cittadini e mondo politico, il tema dunque si ripropone, anche se la “febbre emotiva” non è paragonabile: a settembre, l’emergenza umanitaria nella Striscia era all’apice e le iniziative di solidarietà (si pensi al caso della Flotilla) si moltiplicavano, in un cortocircuito che teneva insieme dal basso l’indignazione popolare e dall’alto le richieste di riconoscimento della Palestina. Oggi il clima è diverso: i cortei non mancano, soprattutto da parte delle comunità di cittadini iraniani e venezuelani all’estero che solidarizzano con i connazionali oppressi, mentre i partiti al momento discutono e polemizzano tra loro. “Esistono due tipi di piazze: una piazza per l’azione e una piazza per la solidarietà - riflette Emiliano Manfredonia, presidente delle Acli -. In entrambi i casi, va sostenuto il principio di autodeterminazione dei popoli insieme al rispetto, da tempo tradito, del diritto e delle istituzioni internazionali. Contro il neo-imperialismo, in particolare, servirebbero piazze credibili e plurali, in cui idee diverse riescono a convivere in nome della pace e della democrazia”.\nOltre ad andare nelle strade contro l’oppressione, la società civile avverte anche il bisogno di muoversi per costruire qualcosa di nuovo. “Reagire contro i torti ci porta più facilmente ad indignarci e a partecipare - riprende Moretti - ma la vera mobilitazione per noi è sempre quella della non violenza attiva. Noi l’abbiamo sperimentato a Kiev. In questo senso, la lotta a tutti gli autoritarismi può essere un buon comune denominatore per dire basta a quanto sta accadendo anche in Iran”.",
    "author": "Diego Motta\nAvvenire",
    "source": "Avvenire",
    "published_date": "2026-01-15"
  },
  "https://ristretti.org/cerano-una-volta-in-italia-la-grazia-e-lamnistia": {
    "title": "C’erano una volta, in Italia, la grazia e l’amnistia",
    "link": "https://ristretti.org/cerano-una-volta-in-italia-la-grazia-e-lamnistia",
    "content": "di Franco Corleone\nL’Unità, 14 gennaio 2026\nÈ finito l’anno che avrebbe dovuto festeggiare i 50 anni dell’Ordinamento penitenziario e i 25 anni del Regolamento di esecuzione con provvedimenti diversi dalla introduzione di nuovi reati, dall’aggravamento delle pene e dal nuovo reato di resistenza passiva e di criminalizzazione di atti di protesta nonviolenta. Si sono archiviati 80 suicidi e 161 morti per cause da accertare in carcere e si è chiuso il giubileo dei detenuti senza un segno di accoglimento dell’appello di Papa Francesco e di Papa Leone. In tempi di rabbia e di odio, di crisi dello stato di diritto e del nuovo ordine mondiale fondato sulla forza non stupisce che la clemenza sia bandita e cancellato il senso di umanità. Si è ormai consolidato un fatto crudele. È stata abolita di fatto l’amnistia e non si concedono più grazie.\nIl Parlamento è condizionato da un quorum impossibile e il Presidente della repubblica, nonostante la sentenza 200 del 2006 della Corte costituzionale che gli conferisce il potere autonomo di decidere provvedimenti di grazia o di commutazione delle pene, ha ridotto tali atti a numeri risibili. Vediamo infatti il numero di grazie concesse dai diversi Presidenti della Repubblica: Einaudi, 15.578; Gronchi, 7.423; Segni/ Merzagora, 926; Saragat, 2.925; Leone, 7.498; Pertini, 6.095; Cossiga, 1.395; Scalfaro, 339; Ciampi, 114; Napolitano, 23; Mattarella, 62.\nInsomma il paradosso è clamoroso. Fino al 1990 si approvano amnistie e indulti quasi ogni due anni e si concedevano tante grazie, in totale 42.397 (solo 85 dopo la decisione del superamento del “potere duale” tra Presidente e ministro della giustizia). Dopo la bulimia è subentrata una drastica anoressia.\nChe fare dunque? Il 12 gennaio 2018 la Società della Ragione organizzò un seminario al Senato con il titolo “Per un rinnovato statuto di amnistia e indulto” sotto la sagace regia del prof. Andrea Pugiotto e alla conclusione di una ricca e impegnata discussione fu messa a punto una proposta di legge per correggere la modifica dell’articolo 79 della Costituzione che è agli atti della Camera dei deputati grazie all’iniziativa di Riccardo Magi con il n. 156. La documentazione del senso dell’iniziativa è raccolta nel volume “Costituzione e clemenza” edito da Ediesse.\nÈ augurabile che il film di Sorrentino “La Grazia” con Toni Servillo nella parte del Presidente della Repubblica smuova i cuori e spinga il Presidente Mattarella a proclamare il 2026 anno di grazia (ottanta anni dopo la vittoria della Repubblica al referendum del 2 giugno), per rispondere a straordinarie esigenze umanitarie.\nDi fronte all’aumento dei detenuti che ormai hanno raggiunto la quota vertiginosa di 64.000 presenze, occorre rilanciare quella proposta. Il 6 febbraio si svolgerà a Roma in una sala dell’Università Roma Tre, una assemblea aperta per la riforma del carcere convocata da un ampio cartello delle associazioni impegnate da tempo su quello che è ormai un discrimine di civiltà. Sarà presentato un quadro coerente e complessivo per affrontare tutti i nodi irrisolti. Occorre una risposta intelligente alla provocazione del Governo che sceglie la via della repressione, della violazione dei diritti e inventando l’utilizzo dello spray al peperoncino per esasperare il conflitto nelle carceri che finora non si è tradotto in rivolte drammatiche.\nDieci anni fa, la Cedu aveva dichiarato che il sovraffollamento detentivo in Italia rappresentava un problema strutturale e che la pena consisteva in trattamenti inumani e degradanti e in violazione dell’art. 3 della Convenzione dei diritti umani. Siamo tornati ad un sovraffollamento inaccettabile e non è una questione di aritmetica o contabilità, è questione di dignità, di dover condividere un solo cesso con molte persone che non si conoscono, di dover mangiare seduti sul letto perché non c’è posto per le sedie attorno al tavolo, mentre il Regolamento per altro prevede l’istituzione nel carcere della mensa, ma si tratta di una norma non realizzata, come tante altre tra cui la presenza di uno spaccio per l’acquisto dei prodotti del sopravvitto. Queste sono le condizioni materiali di una detenzione illegale, in cui è violato ogni diritto delle persone recluse e le sentenze della Corte costituzionale, penso alla sentenza 99/2019 sull’incompatibilità della detenzione per gravi problemi di salute mentale per evitare l’insorgere di una deplorevole nostalgia del manicomio, alla più recente sentenza 10/2024 sull’affettività, restano lettera morta.\nI reati gravi fortunatamente decrescono - siamo passati da 1.916 omicidi nel 1991 a 319 del 2023- ma la popolazione detenuta è più che raddoppiata da allora (nel 1991 i detenuti a giugno erano 31.053) e quella in esecuzione penale esterna ha ormai ampiamente superato le 100.000 persone. E non va tralasciata la bomba a orologeria rappresentata dai novantamila “liberi sospesi”, in attesa dopo anni di una decisione della magistratura di sorveglianza.\nIl panpenalismo e il populismo penale avanzano, i reati si moltiplicano per punire ed escludere, con maggiore vigore, ogni forma di povertà e marginalità sociale. Questo aspetto non rappresenta sicuramente una novità recente o un segno politico sconosciuto: la produzione incessante di ulteriori nuovi reati ha caratterizzato gli ultimi trent’anni di storia di questo paese e le politiche repressive sulle droghe (il Dpr 309/90 porta il nome del ministro della Giustizia Vassalli) e quelle in materia di migrazioni rappresentano, forse, la più vistosa ed evidente manifestazione di questo indirizzo politico.\nNonostante questo orientamento non sia nuovo, le politiche del Governo Meloni presentano caratteristiche di allarmante innovazione. In primo luogo, hanno impresso un’inedita accelerazione: oltre 60 nuovi reati in tre anni, di cui 14 introdotti con il solo decreto sicurezza. Inoltre, come ha sostenuto Stefano Anastasia nel corso del convegno Cinquant’anni di ordinamento penitenziario. Riforma e crisi del carcere che si è tenuto a Firenze il 2 luglio dell’anno scorso, con il decreto sicurezza abbiamo potuto osservare un nuovo orientamento delle politiche securitarie che si rivelano “prevalentemente ed esplicitamente orientate alla tutela, non genericamente dei cittadini o di alcuni suoi gruppi sociali, ma esplicitamente delle forze di polizia”.\nAll’inizio del 2025, Grazia Zuffa descriveva così questo indirizzo: “una grande spregiudicatezza nell’inventare norme. Un’inventiva che sconfina direttamente nell’illegalità”. Nel 2015, Grazia Zuffa aveva pubblicato su Questione Giustizia un articolo sulla riforma del carcere intitolato Ripensare il carcere, dall’ottica della differenza femminile. In conclusione Zuffa scrive una frase che possiamo considerare un vero e proprio manifesto, di grande attualità: “Dall’ottica della differenza femminile - afferma Zuffa - si può intravedere una via di riforma: restituire alle autrici (e agli autori) di reato la piena responsabilità, nella prospettiva del reinserimento sociale; togliere gli strumenti di socializzazione dalla sfera della discrezionalità e declinarli più come diritti che come concessioni”.\nAbbiamo bisogno di un programma, di un’agenda, di obiettivi chiari con un riferimento ai principi della Costituzione sul diritto alla salute, il divieto della tortura, l’aspettativa del reinserimento sociale, l’affermazione del criterio della responsabilità e la speranza di riconciliazione. Come ha detto il maestro alla conclusione di un concerto nel carcere di Bollate, bisogna tentare la strada della bellezza\nIl primo punto è la riduzione drastica della detenzione sociale, che possiamo attuare attraverso una serie di politiche, tra cui: l’approvazione della proposta di legge sull’introduzione delle case di reinserimento sociale, che favorirebbe la fuoriuscita dal carcere di molte persone con residui pena brevi; l’introduzione in carcere del numero chiuso, essenziale per far funzionare qualunque politica deflattiva; infine, la riforma delle leggi sulle droghe che causa l’intollerabile sovraffollamento. Il secondo pilastro è quello della dimostrazione che ci possiamo liberare dalla necessità del carcere, partendo da alcuni esempi di archeologia criminale del sistema penitenziario. In questo senso, si potrebbe finalmente approvare l’abolizione dell’istituto fascista delle case di lavoro, misura illiberale a cui sono destinati pochi sfortunati ed esiste già un disegno di legge, depositato alla Camera dall’on. Riccardo Magi e sostenuto dall’arcivescovo di Chieti-Vasto, il prestigioso teologo Bruno Forte.\nNel giorno di Sant’Ambrogio l’arcivescovo Mario Delpini ha rivolto alla città di Milano un discorso memorabile in cui ha denunciato l’intollerabile situazione delle carceri e ha fatto risuonare la voce dimenticata di Cesare Beccaria: La Costituzione della Repubblica italiana è tradita nelle reali condizioni dei carcerati. La Costituzione è smentita dall’accanimento progressivamente repressivo delle indicazioni normative. Sono impraticabili percorsi accessibili a tutti per il reinserimento dei colpevoli di reati nella convivenza sociale. Le condizioni di squallore, di degrado e di violenza non facilitano il riconoscimento del male compiuto. Piuttosto suscitano rabbia, risentimento, umiliazioni.\nSi può prevedere che persone così maltrattate in carcere saranno persone più pericolose fuori dal carcere: hanno imparato a odiare le istituzioni piuttosto che assumere la responsabilità di essere cittadini onesti. Le condizioni di detenzione sono insostenibili per il sovraffollamento. Il rimedio al sovraffollamento non potrà essere l’incremento della spesa di denaro pubblico per costruire altre prigioni. L’appello finale chiede di non essere complici e va raccolto con intransigenza.",
    "author": "Franco Corleone",
    "source": "Ristretti Orizzonti",
    "published_date": "2026-01-14"
  },
  "https://ristretti.org/carceri-una-strategia-della-tensione": {
    "title": "Carceri: una strategia della tensione",
    "link": "https://ristretti.org/carceri-una-strategia-della-tensione",
    "content": "di Sergio Segio\nIl Manifesto, 14 gennaio 2026\nIl 2025 si è chiuso con una vistosa crescita del malessere nei penitenziari, come certificato anche dal nuovo picco di 80 detenuti suicidi. Un malessere che ha due facce: la disperazione, con il suo portato di autolesionismo, e l’esasperazione, che si traduce in microconflittualità. Tra principali cause vi sono i numerosi provvedimenti legislativi in tema di sicurezza varati dall’attuale governo che hanno prodotto maggiori incarcerazioni e pene più lunghe. Con la conseguenza di ulteriore sovraffollamento delle celle e, dunque - checché ne dica il Guardasigilli - di drastico peggioramento delle condizioni di reclusione.\nSi tratta di effetti prevedibili, programmaticamente perseguiti da un Governo risultato impermeabile pure di fronte alla modesta proposta di clemenza natalizia avanzata da un collega di fede e di partito come Ignazio Larussa e da un ministro sordo alle denunce quotidiane delle associazioni e anche di un detenuto come Gianni Alemanno, già sindaco di Roma e ministro di Alleanza Nazionale. Questo è lo stato delle carceri: un quadro che depone per prospettive persino più drammatiche nel 2026.\nIl buon senso, oltre che la responsabilità di governo, imporrebbero quanto meno misure di raffreddamento della tensione e di lenimento del malessere. Ma il “regalo di Natale” arrivato ai detenuti ha imboccato decisamente la direzione opposta. A seguito della legge sulla sicurezza del giugno scorso, che sanziona anche la resistenza passiva alla stregua della rivolta violenta, qualche mente acuta avrà forse ipotizzato una probabile recrudescenza di queste ultime e avrà considerato insufficienti scudi, idranti e manganelli.\nFatto sta che un decreto del Capo Dipartimento dell’Amministrazione Penitenziaria, datato 22 dicembre, ha autorizzato in via sperimentale gli agenti di custodia all’uso di spray urticante al peperoncino, sia nelle parti comuni del carcere sia nel chiuso delle celle e nelle traduzioni. La novità, naturalmente, è stata salutata positivamente dai potenti sindacati autonomi della polizia penitenziaria. Che, del resto, sono i principali artefici della narrazione che descrive le carceri come ingovernabili e teatro di costanti violenze da parte dei reclusi; un racconto acriticamente raccolto e rilanciato quotidianamente da gran parte dei media, che hanno ormai assunto i comunicati stampa di tali sindacati come fonte esaustiva se non esclusiva. Così che ogni diverbio si trasforma in “disordini”, ogni rivendicazione o protesta in “rivolta”, ogni suicidio spiegabile con “carenze di organico”.\nMai contenti, alcuni rappresentanti della polizia penitenziaria hanno perciò colto l’occasione per rilanciare proponendo l’introduzione anche di strumenti come la “Flash-Ball”, ovvero un’arma che spara proiettili di gomma da 44 mm, e il “BolaWrap”, un dispositivo di contenimento “da remoto” consistente in un laccio di kevlar con quattro uncini. A supporto, viene ricordato che la flash-ball è usata da tempo dalla polizia francese. Viene, invece, tralasciato il fatto come proprio Oltralpe, in particolare nella feroce repressione del movimento dei Gilet Jaunes, si sia evidenziata la pericolosità di queste armi antisommossa, ingannevolmente definite non letali pur essendovi stati casi comprovati di decessi, oltre ai 51 feriti gravi e ai 31 mutilati, 24 con la perdita di un occhio, nel corso di manifestazioni e documentati da associazioni e attivisti (violencespolicieres.fr). Lo stesso produttore specifica che quell’arma, classificata come “a letalità attenuata”, “possiede la potenza di una 38 Special” (eclats-antivols.fr). È facile immaginare cosa di ancor peggio potrebbe succedere usando queste armi negli spazi chiusi e compressi del carcere. Ma, evidentemente, i dati e i rischi non interessano. Si preferisce alzare la fiamma del gas sulla traboccante pentola umana in ebollizione.",
    "author": "Sergio Segio\nIl Manifesto",
    "source": "Il Manifesto",
    "published_date": "2026-01-14"
  },
  "https://ristretti.org/gianni-alemanno-sempre-piu-insofferente-al-teatrino-della-politica": {
    "title": "Gianni Alemanno: “Sempre più insofferente al teatrino della politica”",
    "link": "https://ristretti.org/gianni-alemanno-sempre-piu-insofferente-al-teatrino-della-politica",
    "content": "di Laura Defendi\nLa Prealpina, 14 gennaio 2026\nGianni Alemanno, ci spiega com’è cambiato il suo sguardo sulla politica e sulla giustizia, quando da primo cittadino di Roma è diventato cittadino” di Rebibbia? “La prima risposta più banale, ma necessaria perché ci sono molti maldicenti, è che il mio sguardo sulla Giustizia non è molto cambiato entrando in carcere. Ho sempre pensato che la Giustizia italiana abbia molti problemi e che quando il sovraffollamento carcerario supera certi livelli non bisogna “vergognarsi” - come oggi fa Giorgia Meloni - di emanare dei provvedimenti di clemenza che riducano il numero dei detenuti. Ci tengo a ribadire di essere stato uno dei tre parlamentari di destra che, in dissenso dal proprio gruppo parlamentare di Alleanza Nazionale, votarono a favore dell’indulto del 2006, l’ultimo che è fatto in Italia.\nLa seconda risposta, più complessa, è la seguente: sono diventato molto più insofferente rispetto all’ipocrisia di chi detiene il potere. Per carità. anch’io a mio tempo avrò fatto questo errore, ma - soprattutto sull’emergenza carceraria - oggi si sta superando ogni limite e mi pare veramente di assistere al “teatrino della politica”, dove è più importante fare marketing elettorale che capire veramente i problemi della gente e i drammi sociali”.\nNella sua lunga carriera è stato anche ministro delle Politiche agricole e forestali: se oggi fosse al posto del ministro Lollobrigida su quali priorità si focalizzerebbe?\n“Non ho grandi critiche o proposte da fare a Lollobrigida, anche perché mi pare che la sua politica sia molto ispirata dalla Coldiretti, che rappresenta la più importante e seria organizzazione professionale agricola del nostro paese. Magari sarei più duro e radicale nelle trattative a Bruxelles, ma questo non dipende da Lollobrigida: dipende da tutto il governo Meloni che in Unione Europea, al di là delle dichiarazioni roboanti, è troppo timido e subalterno”.\nCome hanno reagito i suoi sostenitori alle vicende giudiziarie?\n“Con grande indignazione perché ritengono che mi sia stata inflitta un’ingiustizia. È dal 2014 che va avanti questa vicenda giudiziaria: sono stato accusato prima di far parte di un’associazione mafiosa, accusa archiviata quasi subito dagli stessi pm, poi di essere un corrotto, accusa da cui sono stato definitivamente assolto in Cassazione. Adesso, quando tutto sembrava finito, sono stato sbattuto in carcere con delle motivazioni sostanzialmente banali e che troverò il modo di smontare. Insomma, la mia gente è stanca e indignata dall’atteggiamento che la Giustizia tiene nei miei confronti, atteggiamento che somiglia molto ad una persecuzione”.\nLe manca la politica?\n“Non mi manca, perché non ho mai smesso di fare politica. Anche lottare per fronteggiare l’emergenza carcere è fare politica. Non a caso, nell’ultimo congresso di “Nessuno Tocchi Caino” sono stato inserito nel Consiglio Direttivo di questa associazione, non partitica ma trasversalmente politica. Infine, vorrei ricordarvi che il partito di cui sono segretario nazionale, il Movimento Indipendenza, continua a operare, nonostante la mia attuale situazione”.\nInsieme a Fabio Falbo ha scritto “L’emergenza negata. Il collasso delle carceri italiane”: come è nata la collaborazione con Falbo?\n“Attraverso il contatto con l’associazione Gruppo Idee e con la Rete associativa ASI, con cui facevamo volontariato tutti e due, lui dentro e io fuori. Ci siamo incontrati e ci siamo capiti subito. Io, in particolare, gli riconosco una grande esperienza e una straordinaria generosità umana. Falbo è una persona che sta in carcere da più di 16 anni e, siccome si dichiara innocente, non ha mai ot-tenuto nessun beneficio dall’amministrazione penitenziaria, nonostante si sia laureato in Giurisprudenza in carcere e, anche in base a questa sua esperienza legale, aiuti giorno e notte tutte le persone detenute del nostro braccio. Non a caso è stato soprannominato “Lo scrivano di Rebibbia”. Insieme abbiamo fatto una bella squadra: io ci ho messo la mia esperienza politica, lui la sua esperienza carceraria. Ma soprattutto ci siamo trovati quasi subito d’accordo sul fatto che c’è un limite a tutto e che le ingiustizie che vengono perpetrate nei confronti della popolazione carceraria hanno superato questo limite”.\nQual è la realtà condizione carceraria che ha testato con mano?\n“È quella sintetizzata nel titolo del libro che ho scritto insieme a Fabio Falbo: le carceri italiane sono al collasso e questa emergenza sociale viene negata o ignorata da parte della politica e dei media. Cosa vuol dire? Vuol dire che nelle carceri italiane c’è un tale sovraffollamento che è stata superata la soglia prevista dall’art. 3 della Corte Europea dei Diritti dell’Uomo, che recita “Nessuno può essere sottoposto a tortura né a pene o trattamenti inumani o degradanti”. Non stiamo esagerando: ormai quasi tutti i giudici di sorveglianza riconoscono alle persone detenute di subire trattamenti inumani per il sovraffollamento nei reparti e la carenza di spazio vitale nelle celle. In queste condizioni è impossibile garantire alle persone detenute percorsi di rieducazione e riabilitazione, previsti dalla nostra Costituzione, e quindi l’applicazione dei benefici che permettono di uscire dal carcere. Gran parte della popolazione carceraria oggi è abbandonata a se stessa in condizioni di degrado e di indifferenza”.\nLa destra ha fatto della “certezza della pena” una bandiera: qual è la sua opinione in merito? È cambiata dopo la sua esperienza a Rebibbia?\n“La “certezza della pena” va bene se viene intesa come “certezza dell’efficacia della pena”, cioè se la pena aiuta a evitare che i detenuti tornino a delinquere una volta usciti, abbattendo così la recidiva al crimine. Altrimenti le carceri si trasformano in una “università del crimine” dove i reclusi, soprattutto quelli più giovani, imparano solo a essere più cattivi e più esperti nel delinquere di nuovo quando usciranno. E quello che accade oggi, dove carceri sovraffollate e degradate vanno benissimo per chi vuole comportarsi male (perché è più difficile controllarli, come dimostra l’altissima diffusione della tossicodipendenza dentro gli istituti di pena), ma creano ostacoli insormontabili per chi vuole cambiare vita e costruirsi una prospettiva nuova di formazione e lavoro”.\nSi parla della costruzione di nuove carceri, ma non si menziona il fatto che i concorsi per arruolare personale disposto a lavorare all’interno degli istituti abbiano registrato un’adesione non congrua alle necessità. Qual è, secondo lei, la direzione concreta in cui la politica dovrebbe guardare?\n“Non è solo questo, anche perché nel 2026 ci saranno molti concorsi di Polizia penitenziaria, che pure non riusciranno a coprire gli enormi vuoti d’organico oggi esistenti. Il problema principale è che con il piano carceri non si riuscirà mai a risolvere il problema del sovraffollamento (come è già accaduto in passato), perché procedono troppo lentamente e perché dovrebbero servire innanzitutto a sostituire le carceri troppo obsolete che oggi stanno crollando (come Regina Coeli a Roma). Insomma, Io ripeto ancora una volta: per fronteggiare l’emergenza carceri bisogna emanare dei provvedimenti urgenti che riducano subito la popolazione carceraria - indulto, liberazione anticipata speciale per chi ha mantenuto una buona condotta, o arresti domiciliari automatici per tutti i detenuti non pericolosi che stanno arrivando alla fine della pena. Poi quando l’emergenza è stata almeno dirotta, si devono fare delle riforme strutturali per ridurre il ricorso al carcere con pene alternative e per facilitare l’uscita dal carcere alle persone detenute che hanno dimostrato di essersi realmente riabilitate, come avviene in tutti i principali Paesi europei”.\nNel suo “Diario di Cella” racconta la storia di un uomo malato oncologico che non può accedere alle cure perché “mancano le scorte per accompagnarlo”. Riesce a spiegare a chi pensa che siate “in un hotel a cinque stelle” qual è la condizione sanitaria (e psichiatrica) all’interno delle carceri?\n“Il diritto alla salute non viene garantito nelle carceri italiane, dove si può essere malati anche grave-mente senza ricevere cure adeguate. Questo avviene perché i presidi sanitari interni sono inadeguati e perché, come detto, mancano le scorte per accompagnare i detenuti malati negli ospedali esterni al carcere per cure e esami medici. In queste condizioni le persone ma-late dovrebbero essere mandate agli arresti domiciliari per potersi curare con mezzi propri, ma anche questo avviene raramente. Infatti il numero di persone che muore in carcere è statisticamente molto elevato”.\nIl diritto all’affettività dei detenuti è costantemente ignorato. Giungono voci di ulteriori restrizioni dopo le evasioni che abbiamo letto in cronaca. Lei come ha vissuto il distacco forzato dagli affetti...\n“I limiti all’affettività, nonostante la sentenza della Corte costituzionale che ha sancito questo diritto per le persone detenute, sono altissimi, basti pensare che solo 32 istituti su 189 hanno “stanze dell’affettività” che possono garantire incontri intimi con i partner. Il problema non è tanto mio, che dovrò rimanere qui solo pochi altri mesi, ma pensiamo alle persone che rimangono in carcere per decine di anni”.\nNella sua lettera al Papa, ha scritto che “Le carceri italiane diventano ogni giorno sempre più fatiscenti e degradate, mentre cresce un sovraffollamento che sta superando ogni limite di guardia, giungendo al 138,39%, con 63.831 persone detenute su 46.124 posti disponibili. Il Papa ha risposto nella sua omelia, che effetto le hanno fatte le sue parole?\n“Le parole di Papa Leone XIV all’omelia del Giubileo dei detenuti hanno ripreso quanto aveva già affermato Papa Francesco, che, ricordiamoci, qui a Rebibbia ha aperto personalmente una Porta Santa. E ci hanno aperto il cuore. Purtroppo non sono stati ascoltati da un Governo che non si è degnato neppure di mandare un suo rappresentante a San Pietro per presenziare al",
    "author": "Laura Defendi\nLa Prealpina",
    "source": "La Prealpina",
    "published_date": "2026-01-14"
  },
  "https://ristretti.org/il-vero-valore-del-referendum": {
    "title": "Il vero valore del referendum",
    "link": "https://ristretti.org/il-vero-valore-del-referendum",
    "content": "di Michele Ainis\nLa Repubblica, 14 gennaio 2026\nSe nel frattempo il mondo non sarà esploso del tutto, fra un paio di mesi ci attende un referendum. Quello sulla giustizia, che per i suoi oppositori introduce viceversa un’ingiustizia. Come voteremo? Dipende dal merito di questa riforma, però anche dal metodo con cui è stata generata. Dipende dai quesiti, ma in realtà dalla percezione dei quesiti, dalla loro “narrazione”, come si dice adesso. Dipende dal testo, ma in misura anche maggiore dal contesto, dalle condizioni esterne in cui cadrà la consultazione. Difatti ogni referendum esprime una valenza che supera lo specifico oggetto dei quesiti. Nel 1991 il referendum sulla preferenza unica promosso da Mario Segni aprì la stagione della Seconda repubblica.\nIncideva su un dettaglio della legge elettorale (abolendo la possibilità d’indicare tre preferenze sulla scheda), tuttavia incrociò il malcontento popolare, e accese la miccia che ha bruciato tutti i partiti della Prima repubblica. Nel 2016 il referendum sulla riforma costituzionale firmata da Renzi fu in effetti un voto pro o contro il suo governo, nonché la sua persona. L’ha riconosciuto più volte, del resto, lo stesso interessato.\nIl primo fattore, dunque, sarà questo: il sentimento prevalente nei confronti di Giorgia Meloni, e in generale della sua esperienza di governo, dopo tre anni d’avventure. E se per lei va male saranno dolori. Hai voglia, infatti, a dichiarare che il tuo esecutivo non se ne lascerà scalfire, che la giustizia è tutt’altra questione, quando si tratta dell’unica riforma che sei riuscita a licenziare, dopo lo stallo del premierato e dell’autonomia differenziata. E quando tutti i tuoi alleati di governo sono schierati per il “sì”, tutta l’opposizione per il “no”.\nÈ uno scontro politico, quello che si delinea all’orizzonte. C’è in ballo il primato fra i consensi popolari. Nuovi equilibri, forse. Sarà per questo che la maggioranza ha accelerato il voto, sarà perché avverte la bassa marea, ne ha avuto sentore alle regionali di novembre. E teme che s’allarghi, che cresca giorno dopo giorno.\nIn secondo luogo, giocherà il favore verso i magistrati. È la loro casa che la riforma vuol mettere a soqquadro. Ed è questo scompiglio la sua specifica ragione: una resa dei conti fra politica e magistratura. L’hanno ammesso, a mezza bocca, vari esponenti di governo, e a bocca piena anche il ministro Nordio. Sicché l’altro quesito sottotraccia è questo: parteggi per i politici oppure per i giudici? Tuttavia, se la fortuna dei primi precipita a ogni elezione, se resta sommersa dall’onda del non voto, la popolarità dei secondi vola rasoterra: ha fiducia nel potere giudiziario soltanto il 39 per cento degli italiani, dichiara un sondaggio Tecnè diffuso l’anno scorso. Sarà una gara al ribasso: non vince chi è più simpatico, ma chi risulta un po’ meno antipatico.\nIn terzo luogo c’è di mezzo il metodo col quale è stata timbrata la riforma. Con le maniere spicce, manu militari. Il Parlamento l’ha votata quattro volte senza correggere una virgola del testo scritto dal governo - un episodio senza precedenti nella storia delle revisioni costituzionali. La riforma della giustizia intende separare le carriere fra chi giudica e chi indaga, ma intanto (l’ha osservato Ferruccio de Bortoli) ha separato di netto l’esecutivo dal legislativo. Tutti respinti i 1300 emendamenti depositati dalle opposizioni. Silenziato il parere di dissenso del Csm. Ignorato lo sciopero indetto dall’Associazione nazionale magistrati. E allora l’altra domanda che ci interroga suona così: apprezzi il decisionismo del governo? A tuo giudizio la società italiana ha bisogno d’una cura autoritaria o di maggiori garanzie?\nIn quarto luogo conterà il racconto, conteranno anche le favole inventate per sedurre gli elettori. Questo non è un referendum sul divorzio o sull’aborto: la materia è troppo tecnica per essere compresa a fondo da chi non ha la doppia laurea. Sicché si tira fuori il delitto di Garlasco, anche se nessun sistema può proteggerci dagli errori giudiziari. Si chiama in causa la persecuzione verso Berlusconi, che però fu assolto varie volte da giudici non ancora separati dai pm. Mentre un po’ tutti i partiti dicono il contrario di ciò che sostenevano in passato. Fabula docet, insegnavano i latini. Ma in questa circostanza sarà meglio tapparsi le orecchie.",
    "author": "Michele Ainis\nLa Repubblica",
    "source": "La Repubblica",
    "published_date": "2026-01-14"
  },
  "https://ristretti.org/referendum-sulla-giustizia-un-calendario-che-promette-unescalation-delle-tensioni": {
    "title": "Referendum sulla Giustizia, un calendario che promette un’escalation delle tensioni",
    "link": "https://ristretti.org/referendum-sulla-giustizia-un-calendario-che-promette-unescalation-delle-tensioni",
    "content": "di Massimo Franco\nCorriere della Sera, 14 gennaio 2026\nInizia la corsa contro il tempo dei sostenitori del No, che vogliono raccogliere mezzo milione di firme entro fine gennaio per fare ricorso e cercare così di far slittare la consultazione. Il referendum sulla giustizia è confermato per il 22 e 23 marzo prossimi. La decisione del governo, scontata, è arrivata lunedì pomeriggio. Ma adesso comincia la corsa contro il tempo dei sostenitori del No, che vogliono raccogliere mezzo milione di firme entro fine gennaio per fare ricorso e cercare così di far slittare la consultazione: toccherebbe alla Corte costituzionale rivedere la data. Già la tempistica contrastata, tuttavia, lascia capire quali e quante tensioni si addensino sulle prossime settimane di campagna referendaria.\nIl fronte a favore sia della separazione delle carriere tra giudici e pubblici ministeri, sia di un Csm eletto per sorteggio, appare più compatto. E non a caso viene dato in netto vantaggio rispetto allo schieramento del No. Tra l’altro, a sinistra, in particolare nel Pd, non esiste uno schieramento granitico, né finora un ordine di scuderia che obblighi in teoria tutti a esprimersi contro la riforma. È significativo il convegno di lunedì a Firenze nel quale esponenti prestigiosi del centrosinistra come l’ex presidente della Consulta, Augusto Barbera, hanno confermato il Sì.\nSoprattutto, i promotori hanno teso a smantellare la narrativa secondo la quale il governo di Giorgia Meloni punterebbe a mettere sotto tutela la magistratura: nonostante l’insistenza con la quale soprattutto FI parla di una riforma che dovrebbe vendicare i processi “politici” contro Silvio Berlusconi. Il tentativo della maggioranza è di togliere il più possibile la patina politica e governativa al referendum. Non a caso, la premier ha già fatto sapere che, se sconfitta, non si dimetterebbe. È un modo per smarcarsi dalla “sindrome Matteo Renzi”: il premier che gettò la spugna dopo il referendum sull’abolizione del Senato, perso nel 2016.\nMa la politicizzazione sarà difficilmente evitabile. Nel grosso del Pd, in sintonia con l’Anm, il No è una bandiera obbligata: anche per non essere scavalcato dalla virulenza con la quale viene brandita dal M5S, e per gli attacchi della coalizione di governo all’ordine giudiziario. Non a caso, si accredita la volontà di Palazzo Chigi di vincere per poi andare al voto anticipato. Prevedere che i toni si alzeranno non è azzardato, dunque, anche perché la consultazione incrocerà le tensioni sulla nuova legge elettorale. La data del 22 e 23 marzo verrà usata dal No per sostenere che il governo ha fretta, preoccupato da una virtuale rimonta avversaria. In realtà, non essendo necessario il quorum del 50% più uno dei votanti, prevarrà chi mobiliterà al meglio la propria minoranza. C’è da chiedersi se modificare la Costituzione con una partecipazione minoritaria, chiunque prevalga, sia giusto. Ma questo è un altro discorso.",
    "author": "Massimo Franco\nCorriere",
    "source": "Corriere della Sera",
    "published_date": "2026-01-14"
  },
  "https://ristretti.org/la-rissa-sulla-giustizia-non-giova-a-nessuno": {
    "title": "La rissa sulla Giustizia non giova a nessuno",
    "link": "https://ristretti.org/la-rissa-sulla-giustizia-non-giova-a-nessuno",
    "content": "di Salvo Andò\nLa Sicilia, 14 gennaio 2026\nLa rissa sulla riforma della giustizia sta assumendo le caratteristiche di un confronto sempre più duro tra toghe e governo che si disputa nel primato in materia di gestione delle riforme istituzionali. Di questo si tratta, più che di promuovere riforme destinate a mettere ordine nella giurisdizione rendendola più efficace e garantista. È, questo, un conflitto che sconcerta l’opinione pubblica, la quale rivendica la giustizia giusta anziché quella infeudata a questo o a quel potere. Non pare dubbio che l’equilibrio tra i poteri non possa essere unilateralmente modificato. Insomma, eventuali conflitti verrebbero in ogni caso a trovare un punto di mediazione anche attraverso il coinvolgimento del Capo dello Stato. E, invece, le riforme sulle quali disputano toghe e politica stanno dando luogo ad aggressive campagne propagandistiche che partiti politici e partiti dei giudici promuovono senza esclusione di colpi di fronte ad un’opinione pubblica sbigottita.\nDa questo punto di vista, è emblematica l’iniziativa assunta dal fronte del No quando chiede all’opinione pubblica se è disposta ad accettare che, con la riforma Nordio, i giudici debbano dipendere dalla politica. Si tratta di una forma di “pubblicità ingannevole” che non fa certo onore alla corporazione giudiziaria. Per intenderci, cosa accadrebbe se il fronte del Sì chiedesse agli elettori se è preferibile un giudice indipendente a uno che opera al guinzaglio delle correnti che fanno il bello e il cattivo tempo in materia di carriera, come spiegava un “correntocrate” come Palamara?\nLa verità è che lo scontro sulla riforma della giustizia pare destinato a promuovere egemonie politiche che possono incidere sul futuro del Paese. Stanno scendendo in campo leader e organizzazioni politiche che da tempo non si occupavano più di giustizia e adesso ritengono di poter riguadagnare una udienza pubblica che potrebbe riassegnare ad alcuni di essi ruoli politici rilevanti. Leader politici che sembravano ormai da tempo fuori dalla mischia paiono ora decisi a trovare nella battaglia referendaria un’occasione imprevista per rilanciarsi.\nTenuto conto di ciò, sarebbe bene che il confronto sulle riforme della giustizia si tenesse con il senso di responsabilità che una posta in gioco così importante per il buon funzionamento delle istituzioni comporta e non attraverso contumelie e imposture, bensì un confronto volto a garantire i diritti, attraverso il quale politica e magistratura dovrebbero dialogare per garantire la giustizia giusta. Un appuntamento spesso sollecitato ma sistematicamente eluso.\nPare opportuno che all’interno del dibattito si cui si discorre si dia la giusta rilevanza al tema dell’indipendenza del giudice, ma sul concetto di indipendenza bisogna fare chiarezza. Spesso si confonde l’indipendenza con un traffico correntizio che non ha nulla a che fare con il pluralismo culturale che dovrebbe caratterizzare l’associazionismo giudiziario. Le correnti hanno assunto nel tempo un enorme potere, addirittura minacciando la stessa indipendenza della magistratura. Si tratta di gruppi organizzati all’interno della magistratura che esercitano un forte potere su nomine e carriere. Le correnti, di fatto, gestiscono l’autogoverno della magistratura, procedendo spesso con grande disinvoltura ad operazioni di scambio che non possono non incidere negativamente sulla stessa indipendenza dei giudici. Di queste operazioni di scambio spesso pagano il prezzo i magistrati senza collare correntizio. Da questo punto di vista, è emblematica la vicenda del giudice Falcone. che ogni volta che si candidava per acquisire posizioni apicali all’interno della magistratura veniva sistematicamente bocciato.",
    "author": "Salvo Andò\nLa Sicilia",
    "source": "La Sicilia",
    "published_date": "2026-01-14"
  },
  "https://ristretti.org/la-campagna-per-il-referendum-sulla-giustizia-e-fatta-soprattutto-di-mistificazioni": {
    "title": "La campagna per il referendum sulla giustizia è fatta soprattutto di mistificazioni",
    "link": "https://ristretti.org/la-campagna-per-il-referendum-sulla-giustizia-e-fatta-soprattutto-di-mistificazioni",
    "content": "di Luca Sofri\nilpost.it, 14 gennaio 2026\nSia da parte dei sostenitori sia da parte degli oppositori: e mancano ancora quasi 70 giorni al voto. Il Consiglio dei ministri ha stabilito la data del referendum confermativo sulla riforma costituzionale della giustizia: si voterà domenica 22 e lunedì 23 marzo. Mancano dunque 67 giorni alla consultazione, e sarà un tempo in cui i sostenitori e i detrattori della riforma potranno spiegare le loro ragioni. La campagna referendaria però è già iniziata da tempo, almeno dalla fine di ottobre, quando il Senato ha approvato in via definitiva il disegno di legge. E finora, da un lato e dall’altro, il dibattito è stato caratterizzato da semplificazioni e mistificazioni notevoli, più che da un confronto ragionato sul merito della riforma.\nLe premesse, del resto, non erano state incoraggianti. Il primo novembre, all’indomani del quarto e decisivo passaggio parlamentare della riforma, sul Fatto Quotidiano venne pubblicato un articolo in cui si spiegava come Paolo Borsellino e Giovanni Falcone, i due magistrati palermitani assassinati da Cosa Nostra nell’estate del 1992, fossero entrambi contrari all’ipotesi della separazione delle carriere - quelle dei magistrati requirenti e dei magistrati giudicanti, cioè i pubblici ministeri da un lato e i giudici dall’altro - che è uno degli elementi principali della riforma promossa dal governo di Giorgia Meloni. Lo si faceva citando un supposto intervento di Borsellino a Samarcanda, un talk show condotto da Michele Santoro su Rai 3 tra il 1987 e il 1992, del 23 maggio 1991; e riportando dichiarazioni attribuite a Falcone e tratte da una sua presunta intervista a Repubblica del gennaio del 1992.\nSolo che Borsellino non era mai stato ospite di Samarcanda, e non aveva mai detto le cose che gli erano state attribuite. Quanto all’intervista di Falcone a Repubblica, semplicemente non esisteva. Si trattava di due notizie false, che circolavano in rete da un po’ di tempo e che erano state evidentemente prese per vere. Non solo dal Fatto Quotidiano - il cui direttore Marco Travaglio poi si scusò per l’errore pur rivendicando la bontà dell’operato del suo giornale - ma anche da vari attivisti o utenti semplici dei social network, che le rilanciarono. Una settimana dopo anche il magistrato calabrese Nicola Gratteri, capo della procura di Napoli e una delle figure più esposte in sostegno del “No”, cioè in opposizione alla riforma, lesse nuovamente le parole di Falcone durante un’intervista a DiMartedì, su La7, citando la fantomatica intervista a Repubblica. Dovette poi scusarsi pure lui.\nPiù di recente, invece, il tentativo di utilizzare strumentalmente personaggi illustri a sostegno della propria propaganda ha indotto in errore un esponente del fronte del “Sì”. Andrea Cangini, giornalista di grande esperienza ed ex senatore di Forza Italia, segretario generale della fondazione Luigi Einaudi che è tra le principali animatrici del comitato SìSepara, l’11 gennaio ha scritto sull’HuffPost un articolo in cui ha preteso di intuire che il presidente della Repubblica Sergio Mattarella voterà a favore della riforma. Cangini ha recuperato una vecchia seduta dell’ottobre del 1997 della cosiddetta Bicamerale - una commissione parlamentare presieduta da Massimo D’Alema nata con l’ambizione, poi rivelatasi vana, di promuovere riforme costituzionali col sostegno trasversale dei partiti - nella quale Mattarella, allora deputato del Partito popolare italiano, votò a favore dell’istituzione di un doppio Consiglio superiore della magistratura (CSM), misura presente anche nella riforma voluta dal governo Meloni.\nSulla base di questo elemento, e tenendo in considerazione i ripetuti appelli fatti dal capo dello Stato in questi ultimi anni contro le degenerazioni correntizie della magistratura, le stesse che la riforma attuale si propone di arginare attraverso l’elezione per sorteggio dei membri dei due CSM, Cangini è arrivato a questa conclusione: “Ce n’è abbastanza, crediamo, per ipotizzare che al referendum sulla separazione delle carriere dei magistrati Sergio Mattarella voterà Sì”.\nPoche ore dopo la presidenza della Repubblica ha inviato allo stesso giornale una nota per smentire il tutto, e per suggerire a entrambi gli schieramenti di tenere fuori Mattarella e le sue presunte volontà dal dibattito sul referendum. “Naturalmente nessun desiderio di impedire libere interpretazioni né ricostruzioni, anche proiettate ad alcuni decenni addietro, ma è fortemente auspicabile che ci si astenga dal tentativo, comunque vano e improduttivo, di cercare di arruolare il Presidente della Repubblica in uno schieramento o semplicemente in una posizione politica”, sta scritto nella nota.\nNei primi giorni dell’anno hanno suscitato grande clamore i cartelloni esposti in varie stazioni ferroviarie italiane per volere di Giusto Dire No, il comitato contrario alla riforma promosso in primo luogo dall’Associazione nazionale magistrati (ANM), cioè il sindacato dei magistrati. “Vorresti giudici che dipendono dalla politica? Al referendum, vota NO”, era lo slogan.\nL’iniziativa ha suscitato grande indignazione tra i favorevoli alla riforma e in generale tra osservatori e commentatori di vario orientamento, per via dell’evidente mistificazione contenuta nel messaggio. La separazione delle carriere viene da tempo considerata, da parte di chi la contesta, come un passaggio preliminare alla decisione di sottomettere il pubblico ministero al ministero della Giustizia, come in effetti avviene nella maggior parte dei paesi europei dove vige la separazione delle carriere, cioè in quasi tutti.\nQuesto ulteriore passaggio, però, non è presente nel testo della riforma: e da parte del ministro della Giustizia Carlo Nordio, del presidente del Senato Ignazio La Russa e di altri importanti esponenti della maggioranza, pur a dispetto di loro vecchie dichiarazioni, è stato ribadito che non c’è l’intenzione di subordinare i magistrati inquirenti al governo, e che d’altronde per fare questo andrebbe nuovamente cambiata la Costituzione, in particolare l’articolo 104 in base al quale “la magistratura costituisce un ordine autonomo e indipendente da ogni altro potere”.\nAnche Meloni, nella conferenza stampa di inizio anno, ha criticato duramente questa iniziativa, dicendo che “la campagna che è stata fatta dall’ANM nelle stazioni” in realtà “delegittima i magistrati”. Nella stessa conferenza stampa Meloni ha poi - più o meno esplicitamente ma sempre in modo molto chiaro - attribuito alle inefficienze della magistratura una serie di problemi che vengono imputati al suo governo, anzitutto quello sulla sicurezza urbana, sostenendo che il permissivismo o il lassismo dei giudici vanificherebbe il lavoro svolto dalla politica e dalle Forze dell’ordine per contrastare l’illegalità.\nSubito dopo alcuni dirigenti del suo partito ne hanno approfittato per rilanciare in modo più veemente le accuse ai magistrati e completando il ragionamento in modo piuttosto curioso: dicendo che se vincerà il Sì, e la riforma diventerà legge, si eviterà che questi presunti casi di “buonismo” da parte dei giudici si ripetano, e si avranno dunque meno reati e una maggiore certezza della pena. Il più determinato è stato il capogruppo di Fratelli d’Italia alla Camera, Galeazzo Bignami. “Solo con la riforma della giustizia avremo città più sicure. Basta buonismo e scarcerazioni facili: chi sbaglia deve pagare”, ha scritto. Ha citato poi una serie di casi di cronaca in cui, a suo avviso, proprio gli errori o le trascuratezze dei giudici sarebbero stati alla base di violenze e assassinii.\nLa veridicità di questo assunto è quanto meno discutibile, cioè che davvero una gran parte dei reati urbani sia attribuibile alla benevolenza che i magistrati riservano a chi viene arrestato o segnalato. Ma il punto è che non si capisce affatto in che modo una riforma che introduce la separazione delle carriere e l’elezione sorteggiata dei membri di due CSM possa ridurre questo presunto problema, rispetto al quale nel testo del disegno di legge approvato dal parlamento non c’è assolutamente nulla che possa influire né in modo diretto né in modo indiretto.",
    "author": "Luca Sofri",
    "source": "ilpost.it",
    "published_date": "2026-01-14"
  },
  "https://ristretti.org/giustizia-e-referendum-un-allarme-che-non-ce": {
    "title": "Giustizia e referendum: un allarme che non c’è",
    "link": "https://ristretti.org/giustizia-e-referendum-un-allarme-che-non-ce",
    "content": "di Antonio Polito\nCorriere della Sera, 14 gennaio 2026\nLa democrazia è in pericolo? No, la Costituzione non vieta la separazione delle carriere. Lo dice anche la Consulta. Se si mobilitano anche Maurizio Landini e Sigfrido Ranucci, allora si può star sicuri che “la democrazia è in pericolo”: non può che trattarsi di un “attentato alla Costituzione”. E infatti, la campagna referendaria dei sostenitori del No alla separazione delle carriere dei magistrati è partita proprio così. Non è, a dire il vero, la prima volta che si grida “al lupo, al lupo” (l’ultima fu appena sei mesi fa, per abrogare il Jobs Act); e speriamo che non dovremo mai pentirci della facilità con cui in Italia si lancia l’”allarme democratico”, il giorno in cui ci dovesse servire davvero.\nIn ogni caso, l’accusa rivolta alla riforma Nordio di essere “contro la Costituzione” appare letteralmente infondata, e tenteremo di spiegare perché. Intendiamoci: non stiamo dicendo (non in questa sede almeno) che è una buona legge, o che andrebbe approvata. Ognuno è libero di deciderlo da sé, per questo si fa il referendum. I fautori del No possono insomma sostenere ragionevolmente - come del resto fanno - che la riforma sia inutile perché non accorcia la durata dei processi, che non sia la priorità perché i problemi degli italiani sono altri, o che è fatta in dispetto ai magistrati. Tutte affermazioni opinabili, ma pienamente legittime.\nQuello che invece non si può proprio dire è che avviare la separazione delle carriere tra magistrati inquirenti e requirenti, cioè tra pm e giudici, equivalga a toccare un principio della nostra Carta fondamentale. Nella quale, infatti, l’unicità delle carriere non è contenuta né esplicitamente né implicitamente, e dunque davvero non può essere presentata come un principio supremo; di quelli, per intenderci, contro i quali non si potrebbe intervenire neanche con una revisione costituzionale.\nNon lo dico io; l’ha detto in due occasioni, con una sentenza del 2000 e una del 2022, la Corte costituzionale. La quale era chiamata a pronunciarsi sulla legittimità di referendum abrogativi dell’unicità delle carriere, che infatti ammise. Tra le altre, con questa motivazione: “La Costituzione, pur considerando la magistratura come un unico “ordine”, soggetto ai poteri dell’unico Consiglio superiore, non contiene alcun principio che imponga o al contrario precluda la configurazione di una carriera unica o di carriere separate fra i magistrati addetti rispettivamente alle funzioni giudicanti e a quelle inquirenti e che impedisca di delimitare o di condizionare più o meno severamente il passaggio dello stesso magistrato nel corso della sua carriera dalle une alle altre funzioni”. Più chiari di così: è materia che potrebbe persino essere cambiata con una legge ordinaria. Presidente della Consulta, quando fu emessa la sentenza del 2000, era non a caso Giuliano Vassalli, il giurista socialista ed ex partigiano che nel 1988 aveva smantellato il codice di procedura penale d’impronta autoritaria e introdotto il sistema accusatorio (detto anche “processo alla Perry Mason”, dal titolo di una fortunata serie tv americana).\nNella Costituzione c’è invece un articolo che già contiene logicamente la separazione delle carriere. Ed è il 111, riformato nel 1999 con un’ampia maggioranza parlamentare, dunque anche con il voto delle sinistre di allora. In quell’articolo sul “giusto processo”, infatti, si scrive testualmente che “ogni processo si svolge nel contraddittorio tra le parti, in condizioni di parità, davanti a un giudice terzo e imparziale”. Ora, se il giudice deve essere terzo, non può essere evidentemente né primo né secondo tra le parti che si fronteggiano. Non può giocare né di qua né di là. Non può essere parte.\nMentre invece questo è, e non da oggi, il pm. Se visitate la Casa museo di Giacomo Matteotti, che oltre a essere stato un grande antifascista era anche un notevole giurista, vi troverete tra i documenti l’estratto di un articolo da lui pubblicato nel 1919 sulla Rivista penale, dal titolo: “Il pubblico ministero è parte”. Nel quale criticava il nuovo codice di procedura perché, pretendendo di “tenere ben distinto il pm dalle parti, non vi riusciva che in apparenza”: una “parte imparziale” è evidentemente un ossimoro. E chi sostiene che la separazione delle carriere è sinonimo di sottomissione del pm al potere esecutivo, e dunque inizio della fine dell’indipendenza della magistratura (tutte cose che, a dire il vero nel testo della riforma odierna non ci sono), dovrebbe perlomeno ricordare che durante il fascismo la carriera era unica, ma questo non mise certo la pubblica accusa al riparo dalla subordinazione al potere politico.\nL’indipendenza della magistratura fu lungamente dibattuta nell’Assemblea costituente; affinché, pur essendo considerato un principio cardine dello Stato di diritto, non si tramutasse nell’alibi per la costruzione di una casta a sé, indifferente alla sovranità popolare (per questo nel Csm, l’organo di autogoverno dei magistrati, fu previsto anche l’inserimento di figure elette dal parlamento). Ottant’anni fa era la sinistra comunista, che allora si fidava più del popolo che dei magistrati, ad avvertire questo rischio, al punto che si batté perché i giudici fossero elettivi.\nLeggete questa frase: “Quando si fa dell’ordine giudiziario una specie di ordine chiuso, una casta separata; quando si lascia la regolamentazione di tutta la vita interna del potere giudiziario ai giudici stessi, può ancora sorgere una questione di indipendenza, perché la carriera, le nomine, i trasferimenti saranno tutti affidati allo stesso corpo… Oltre a una questione di indipendenza dall’esterno, ce n’è una di indipendenza all’interno”. Vi sembra scritta da Carlo Nordio? Errore: si tratta di Renzo Laconi, uno dei costituenti comunisti che più attivamente collaborò all’elaborazione della Carta costituzionale.",
    "author": "Antonio Polito\nCorriere",
    "source": "Corriere della Sera",
    "published_date": "2026-01-14"
  },
  "https://ristretti.org/no-al-salva-casta-lappello-dei-5-stelle-contro-la-riforma-nordio": {
    "title": "“No al salva-casta”: l’appello dei 5 Stelle contro la riforma Nordio",
    "link": "https://ristretti.org/no-al-salva-casta-lappello-dei-5-stelle-contro-la-riforma-nordio",
    "content": "di Dario Conti\nLa Notizia, 14 gennaio 2026\nIl Movimento 5 Stelle dice no al referendum sulla giustizia attraverso cinque punti con i quali critica la riforma del governo. Per il Movimento 5 Stelle, quello sulla giustizia è già diventato il referendum “salva casta”. Proprio da qui parte lo slogan della campagna promossa dal M5s in vista dell’appuntamento elettorale del 22 e 23 marzo, quando i cittadini saranno chiamati a votare per confermare o meno la riforma costituzionale della magistratura. “No al Referendum salva casta”, è lo slogan dei pentastellati. Ieri, in una riunione, il presidente Giuseppe Conte ha fatto il punto con il direttivo di Camera e Senato e con i parlamentari delle commissioni Giustizia e Affari costituzionali più coinvolti sul tema. La campagna ‘capillare’ prevede azioni ed eventi su tutto il territorio nazionale con il contributo anche dello stesso Conte, di Giuseppe Antoci, Roberto Scarpinato e Federico Cafiero de Raho, e con attività sui profili social del Movimento.\nI cinque punti dei 5 Stelle contro il referendum sulla giustizia - “Al referendum non voteremo su una ‘riforma della giustizia’, ma sullo stravolgimento della magistratura voluto dal governo Meloni. Questa legge non risolverà nessuno dei problemi reali della giustizia, come la lentezza, l’inefficienza e la mancanza di certezza della pena. Non aiuterà a recuperare più velocemente un credito né a dirimere prima una lite condominiale. Lo ha ammesso anche il ministro Nordio, che ha dichiarato come questa riforma non incida sull’efficienza della giustizia”, si legge su un post pubblicato sul sito M5s.\n“Si tratta di una riforma contro i cittadini e contro la giustizia. È uno stravolgimento della Costituzione che punta a indebolire giudici e Pubblici ministeri di fronte alla politica e a pochi potenti. Questa verità se l’è fatta scappare anche lo stesso Nordio, mentre la presidente Meloni ha rincarato la dose”, prosegue la nota. “Nordio ha affermato che la riforma serve a ridare alla politica il suo ‘primato’ e la ‘libertà di azione’, aggiungendo che converrebbe a qualunque partito vada al governo. Meloni ha dichiarato che la riforma, insieme a quella sulla Corte dei Conti, rappresenta la ‘risposta più adeguata a una intollerabile invadenza’”, sottolinea il Movimento.\n“Vogliono le mani libere dal controllo di legalità. Vogliono che politici e altri potenti siano intoccabili e impuniti. I cittadini senza santi in paradiso, invece, avrebbero meno diritti e meno garanzie di oggi, perché correrebbero il rischio di avere a che fare con futuri pubblici ministeri lontani dalla cultura dell’imparzialità e della verità, trasformati in super-poliziotti e accaniti accusatori”, conclude il post con allegato il volantino con i 5 motivi per dire ‘No’. Secondo il M5s “la riforma scardina un pilastro della Costituzione: la legge è uguale per tutti; questa non è la riforma della giustizia ma della magistratura; vogliono indebolire il potere giudiziario e creare una casta di politici e potenti intoccabili; pm non più imparziali ma super-accusatori verso i cittadini comuni; oltre 70 milioni l’anno sprecati in un secondo Csm: con quei soldi ogni anno potremmo pagare 600 magistrati in più”.",
    "author": "Dario Conti\nLa Notizia",
    "source": "La Notizia",
    "published_date": "2026-01-14"
  },
  "https://ristretti.org/caso-hannoun-i-legali-contro-i-materiali-di-intelligence": {
    "title": "Caso Hannoun, i legali contro i materiali di intelligence",
    "link": "https://ristretti.org/caso-hannoun-i-legali-contro-i-materiali-di-intelligence",
    "content": "di Valentina Stella\nIl Dubbio, 14 gennaio 2026\nI materiali di intelligence militare non possono fondare procedimenti penali: è quanto dichiarano in una nota i difensori (Nicola Canestrini, Fausto Gianelli, Elisa Marino, Gilberto Pagani, Pier Poli, Marina Prosperi, Nabil Ryah, Dario Rossi, Flavio Rossi Albertini, Giuseppe Sambataro, Fabio Sommovigo, Emanuele Tambuscio, Gianluca Vitale, Samuele Zucchini) dei 33 indagati (di cui sei agli arresti e due latitanti), tra cui il leader dell’associazione palestinesi d’Italia, Mohammad Hannoun, nel procedimento per asserito finanziamento dell’organizzazione terroristica di Hamas, condotta dalla Dda di Genova. Tale eccezione sarà sollevata durante l’udienza al Tribunale del riesame di Genova per la scarcerazione che si terrà venerdì.\nMa vediamo nel dettaglio. La difesa denuncia “una grave torsione dei principi dello Stato di diritto, della cooperazione penale internazionale e delle garanzie fondamentali del processo penale”, eccependo tecnicamente l’inutilizzabilità ex art. 191 c.p.p. dei materiali informativi israeliani (c.d. “Avi”) posti a fondamento della misura cautelare, “in quanto affetti da un cumulo insanabile di deficit che ne precludono qualsiasi valenza probatoria”, trattandosi, appunto, di materiale di intelligence, non validato, né sottoposto a controllo giurisdizionale, acquisito in assenza di contraddittorio, quindi pure in violazione dell’articolo 111 della Costituzione. “Nessun giudice israeliano ha mai convalidato le ipotesi investigative oggi richiamate. Esse restano integralmente appannaggio dei servizi di sicurezza, che operano sotto il diretto controllo dell’esecutivo e all’interno di una logica dichiaratamente bellica”, scrivono gli avvocati. Molte le domande in sospeso: chi ha materialmente acquisito tali informazioni? Come sono state acquisite? Qual è stata la catena di custodia? Sono state ottenute anche tramite interrogatori coercitivi? E quali sono stati i passaggi di analisi, selezione, declassificazione e trasmissione?\nSi tratta, in particolare, di documenti prelevati, soprattutto a Gaza City, probabilmente da hard drive, trovati in ospedali o campi profughi, o appartenenti al Comitato esecutivo e alla Sicurezza interna sequestrati ad Hamas da apparati militari e di intelligence (Idf, Isa/Shin Bet, Nbctf) nel corso di operazioni militari: “Defensive Shields” (Operazione scudo difensivo) realizzata all’inizio degli anni 2000, dopo una serie di attacchi armati operati da gruppi palestinesi contro Israele, durante la Seconda Intifada, e “Sword of Iron” dopo i fatti del 7 ottobre 2023. Questi sono poi stati trasmessi dalle autorità israeliane alla Digos e al Gico italiani mediante “spontaneous information exchange ex art. 11 del Secondo protocollo Ceag, meccanismo che - per sua stessa architettura - bypassa i controlli dell’assistenza giudiziaria tradizionale, eliminando ogni filtro sui presupposti di legittimità e sul rispetto dei diritti fondamentali” sottolineano gli avvocati nella loro memoria.\nSul piano tecnico, si tratta di “battlefield evidence priva di catena di custodia documentata secondo gli standard delle Un Military evidence guidelines (2019), di Eurojust e del Consiglio d’Europa: mancano l’identificazione dei soggetti che hanno materialmente raccolto i dati, le modalità di acquisizione, i metadati verificabili e qualsiasi possibilità di controllo indipendente”. Inoltre, i file sono stati modificati, come da stessa ammissione del mittente israeliano, per questioni di sicurezza nazionale. Eppure costituiscono gran parte del materiale probatorio contestato agli indagati anche se la Corte di Cassazione, rilevano i legali, “ha più volte pronunciato che l’acquisizione di materiale di provenienza estera non può avvenire in violazione dei principi fondamentali dell’ordinamento processuale italiano, e che tali principi operano come limite invalicabile anche rispetto alle esigenze di cooperazione internazionale”. “È un dato incontestabile - si legge ancora nel comunicato degli avvocati - che lo Stato di Israele rifiuta sistematicamente di sottoporsi alle regole della giustizia penale internazionale, sottraendosi persino alla giurisdizione della Corte penale internazionale anche a fronte di gravissime e documentate ipotesi di crimini internazionali.\nÈ dunque giuridicamente e politicamente inaccettabile che lo stesso Stato pretenda, al tempo stesso, di strumentalizzare i meccanismi di cooperazione penale internazionale per esportare all’estero ipotesi investigative unilaterali, non verificate e funzionali a un conflitto armato in corso. Per questo e molti altri motivi giuridici, contenuti in una lunghissima memoria, i difensori chiederanno la inutilizzabilità del materiale probatorio. La circostanza è stata già affrontata due volte dal tribunale del capoluogo ligure (nel 2006 e nel 2010) e in entrambi i casi le inchieste - che, come quest’ultima, avevamo alla base materiale indiziario simile - sono finite in un nulla di fatto: prima per volere di un giudice e poi su richiesta della stessa procuratrice Francesca Nanni, che, come ha spiegato in una intervista al Domani, non ritenne di acquisire come prova dichiarazioni di soggetti rese dinanzi alle autorità israeliane, senza la presenza di avvocati, insieme a fotografie di autore ignoto. “Riproporre oggi - scrivono ancora i legali - le stesse ipotesi significa perseverare in una logica investigativa che ignora deliberatamente i precedenti giudiziari e svuota di senso il principio di legalità”. È “particolarmente grave”, inoltre, “che la presunzione di innocenza venga sistematicamente calpestata attraverso dichiarazioni pubbliche e narrazioni mediatiche di stampo colpevolista, che anticipano il giudizio e trasformano l’indagine in una condanna, in aperto contrasto con l’articolo 27 della Costituzione, con il diritto europeo e con i principi del giusto processo”.",
    "author": "Valentina Stella\nIl Dubbio",
    "source": "Il Dubbio",
    "published_date": "2026-01-14"
  },
  "https://ristretti.org/viola-il-divieto-del-ne-bis-in-idem-il-processo-per-lesioni-dopo-la-condanna-per-maltrattamenti": {
    "title": "Viola il divieto del ne bis in idem il processo per lesioni dopo la condanna per maltrattamenti",
    "link": "https://ristretti.org/viola-il-divieto-del-ne-bis-in-idem-il-processo-per-lesioni-dopo-la-condanna-per-maltrattamenti",
    "content": "di Paola Rossi\nIl Sole 24 Ore, 14 gennaio 2026\nL’identità del fatto per cui viene promossa una seconda azione penale fa scattare la causa di improcedibilità prevista dall’articolo 649 del Codice di procedura penale. Il condannato in via definitiva per maltrattamenti in famiglia asseritamente realizzati con violenza sulla persona non può essere nuovamente o separatamente processato per i medesimi comportamenti a titolo di lesioni. Così la Corte di cassazione - con la sentenza n. 1341/2026 - ha annullato senza rinvio la sentenza di appello e quella di primo grado che condannavano il ricorrente per lesioni aggravate contro la moglie.\nRileva, infatti, ai fini del divieto di un secondo giudizio la presenza di un medesimo del fatto storico, derivante dall’identità della condotta, del nesso causale e dell’evento lesivo. comprese le stesse circostanze di tempo, di luogo e di persona. E a nulla rilevando un’asserita differenza tra i due reati in ordine all’elemento soggettivo previsto dalla fattispecie penale e la nuova contestazione di un’aggravante prima non considerata nel processo da cui è derivata la condanna.\nIn sostanza la nozione di condotta, ai fini dell’operatività del divieto di ne bis in idem, non è comprensiva anche dell’elemento psicologico del reato, afferendo la nozione di condotta alla materialità del delitto e non al coefficiente soggettivo attinente alla colpevolezza. La Cassazione in base alla giurisprudenza costituzionale e al suo adeguamento a quella convenzionale Cedu, con la sentenza in esame di fatto offre una esplicativa interpretazione dell’articolo 649 del codice di procedura penale ribadendo che il confronto, per espressa volontà del Legislatore del Cpp, deve essere condotto al netto della contestazione di nuove circostanze del reato o della diversa valutazione dell’elemento soggettivo.\nLa Cassazione, infatti afferma che “se si ammettesse che la modificazione formale di tali elementi nella descrizione del capo di imputazione possa condurre a concludere per la diversità del fatto, rimarrebbe del tutto frustrata l’esigenza di tutela della persona dall’esercizio arbitrario di reiterate azioni penali”. Altrimenti si giungerebbe ad affermare che il pubblico ministero possa sostenere la “diversità del fatto” mediante la contestazione di un elemento che, seppure descritto nel capo di imputazione come attinente anche al piano della materialità della condotta, del nesso causale o dell’evento, in realtà rientri sostanzialmente tra gli elementi del reato qualificati come irrilevanti dall’articolo 649 del Cpp.\nIl caso concreto - Nel caso risolto, tra l’altro, la prima sentenza risultava essere divenuta irrevocabile ciò che comporta come la causa di improcedibilità fosse rilevabile anche d’ufficio, non essendo decisiva la circostanza che la deduzione fosse stata mossa solo con i motivi di appello. Infatti, in base all’articolo 649 l’imputato prosciolto o condannato con sentenza o decreto penale, divenuti irrevocabili, non può essere di nuovo sottoposto a procedimento penale per il medesimo fatto, neppure se questo viene diversamente considerato per il titolo, per il grado o per le circostanze.\nI rilievi della Consulta - Con la sentenza n. 200 del 2016 la Corte costituzionale ha dichiarato l’illegittimità costituzionale dell’articolo 649 del Cpp dove escludeva che il fatto sia il medesimo per la sola circostanza della sussistenza di un concorso formale tra il reato già giudicato con sentenza divenuta irrevocabile e il reato per cui è iniziato il nuovo procedimento penale. Quindi operando il divieto si può constatare che se venga di fatto iniziato un nuovo procedimento penale, il giudice in ogni stato e grado del processo pronuncia sentenza di proscioglimento o di non luogo a procedere, enunciandone la causa nel dispositivo.\nRilevando quindi nell’individuazione del medesimo fatto storico la dimensione empirica e materiale, la Corte costituzionale esclude che il concorso formale fra i due reati, quello già giudicato e quello oggetto della nuova iniziativa del pubblico ministero, possa eludere il principio del ne bis in idem. La critica è rivolta all’orientamento giurisprudenziale che considerava consentito il secondo esercizio dell’azione penale anche quando il fatto è il medesimo sul piano empirico, ma forma oggetto di una convergenza reale tra distinte norme incriminatrici, tale da generare una pluralità di illeciti penali.\nIn sostanza, l’esistenza o meno di un concorso formale tra i reati oggetto della res iudicata e della res iudicanda è un fattore ininfluente. In conclusione, nel caso in esame effettivamente l’allegazione della sentenza di primo grado e di quella di appello avvenne, nel corso dell’udienza dinanzi alla Corte territoriale, ma al solo fine di vedere riconosciuto il vincolo della continuazione. Tale circostanza spiega la ragione per la quale la Corte territoriale non abbia valutato la censura di violazione dell’art. 649 cod. pen., mai dedotta in quella sede. Non di meno, però, pur in difetto di una eccezione in appello sul punto, spettava alla Corte territoriale la valutazione ex officio della violazione del divieto di un secondo giudizio.",
    "author": "Paola Rossi\nIl Sole",
    "source": "Ristretti Orizzonti",
    "published_date": "2026-01-14"
  },
  "https://ristretti.org/trattenimento-nei-cpr-escluso-il-ricorso-straordinario-per-errore-di-fatto": {
    "title": "Trattenimento nei Cpr: escluso il ricorso straordinario per errore di fatto",
    "link": "https://ristretti.org/trattenimento-nei-cpr-escluso-il-ricorso-straordinario-per-errore-di-fatto",
    "content": "di Francesco Machina Grifeo\nIl Sole 24 Ore, 14 gennaio 2026\nLa Cassazione, sentenza n. 1049 depositata oggi, chiarisce che il rimedio è previsto solo per i “condannati” e non anche in caso di “misure amministrative”. In un procedimento contro la proroga del “trattenimento” nel Cpr, lo straniero, non rivestendo la qualifica di condannato, non è neppure legittimato a proporre il ricorso straordinario per errore materiale o di fatto (ex art. 625-bis Cpp) contro la sentenza della Cassazione che ha dichiarato inammissibile o rigettato il suo precedente ricorso. Lo ha stabilito la Quinta sezione penale, sentenza n. 1049 depositata oggi, dichiarando inammissibile il ricorso di un cittadino marocchino trattenuto in un Centro di permanenza per i rimpatri.\nIl Giudice di pace di Oristano aveva disposto la terza proroga del trattenimento presso Macomer. La Prima sezione penale della Cassazione aveva ritenuto legittima la proroga, valorizzando: la mancata collaborazione dello straniero (21 alias, assenza di documenti); la diligenza della P.A., che aveva attivato e sollecitato il Consolato marocchino. Contro questa decisione lo straniero ha proposto ricorso straordinario per errore di fatto, richiamando un precedente della Prima sezione civile (ordinanza 23 luglio 2025), che - a suo dire - la Suprema corte avrebbe erroneamente ignorato, negandone l’esistenza.\nIl Collegio afferma che il ricorso straordinario per errore materiale o di fatto contro i provvedimenti della Corte di cassazione è uno strumento, di carattere eccezionale, messo a disposizione soltanto del “condannato”. Mentre, nel caso concreto, il procedimento, “pur avendo ad oggetto l’accertamento della legittimità della privazione della libertà personale, non è diretto ad accertare una sua penale responsabilità”. Anche la Corte costituzionale (n. 39/2025) ha ricordato che col trattenimento viene in rilievo una misura amministrativa “di per sé estranea al fatto reato, anche se idonea ad incidere negativamente sulla libertà personale dello straniero”.\n“Ne consegue - si legge nella sentenza - che lo straniero, non rivestendo la posizione di “condannato” nel senso sopra specificato, non è legittimato a proporre ricorso straordinario ex art. 625-bis cod. proc. pen. avverso la sentenza della Corte di cassazione che dichiari inammissibile o rigetti il suo ricorso”. E ciò - prosegue la Corte - “sebbene, a seguito delle modifiche apportate all’art. 14, comma 6, t.u.imm. ad opera dell’art. 18-bis d.l. 11 ottobre 2024, n. 145, convertito, con modificazioni, dalla legge 9 dicembre 2024, n. 187, i provvedimenti in materia di trattenimento dello straniero presso i Centri di permanenza temporanea e assistenza siano ricorribili per cassazione ai sensi dell’art. 606, comma 1, lett. a), b) e c), cod. proc. pen.”.\nDel resto, osserva la decisione, il ricorso è inammissibile anche perché, “sebbene il ricorrente abbia affermato nella sua impugnazione straordinaria che la decisione costituisce il frutto di un errore di fatto, in realtà egli prospetta in concreto un errore di interpretazione”. Poiché, infatti, “l’errore riguarda l’esistenza di un precedente giurisprudenziale e incide sulla conoscenza, da parte del Collegio che ha deciso sul ricorso, del principio di diritto in esso affermato, esso - ove sussistente - deve qualificarsi come errore di giudizio e non di fatto”.",
    "author": "Francesco Machina Grifeo\nIl Sole",
    "source": "Ristretti Orizzonti",
    "published_date": "2026-01-14"
  },
  "https://ristretti.org/sardegna-lemergenza-dei-diritti-negati-nelle-carceri-e-il-problema-dei-trasferimenti-dei-detenuti-41-bis": {
    "title": "Sardegna. L’emergenza dei diritti negati nelle carceri e il problema dei trasferimenti dei detenuti 41-bis",
    "link": "https://ristretti.org/sardegna-lemergenza-dei-diritti-negati-nelle-carceri-e-il-problema-dei-trasferimenti-dei-detenuti-41-bis",
    "content": "di Graziano Pintori\nIl Manifesto Sardo, 14 gennaio 2026\nIn Italia è in atto un ulteriore aggravamento generale delle condizioni detentive, si tratta del programma di concentrare i 750 detenuti sottoposti al 41 bis in poche carceri, già selezionate dal ministero della giustizia. Il programma securitario, esposto dal sottosegretario Delmastro nella conferenza Stato Regioni, prevede che le regioni dove si trasferiranno i 41 bis saranno ridotte da dodici a cinque. In Sardegna tre saranno le carceri incluse nel programma: Badu e Carros, Bancali e Uta, destinate a ospitare 240 detenuti. Le prime due dovrebbero ospitare esclusivamente detenuti sottoposti al carcere duro, un’evenienza che potrebbe portare questa tipologia di carcerati a 500 presenze.\nI dati riportati sono stati resi noti dalla Presidente della RAS Alessandra Todde, intervenuta durante il consiglio comunale straordinario di Nuoro, convocato per discutere l’ordine del giorno sulla tutela del territorio da infiltrazioni e contaminazioni causate dall’eventuale massiccia presenza, nel carcere barbaricino, dei boss della malavita organizzata.\nDopo questa premessa vorrei ricordare che il 26 dicembre 2024 Papa Francesco con un coraggioso gesto, quasi a voler sfidare la malvagità dell’uomo sull’uomo, aprì una porta santa nel carcere romano di Rebibbia: un gesto che ricordava ai detentori del potere che a tutti gli uomini, soprattutto quelli che sbagliano, deve essere garantita la dignità. Oggi, rivolgendomi anche a chi va in giro con il messale in tasca, ricordo che il 14 dicembre scorso si è svolto il giubileo dei detenuti, e in Italia l’evento non è stato considerato, anzi, nei fatti, il papa è stato ignorato, visti i provvedimenti del governo nettamente contrari alle sue prediche.\nI fatti esposti poc’anzi confermano che quando gli esponenti del Governo Meloni e della destra in generale evocano la cristianità, la chiesa, e l’obsoleto “Dio, Patria e Famiglia” evidenziano l’ossimoro delle loro idee con i valori del rispetto della dignità insiti negli elementi religiosi citati. Gli effetti collaterali causati da questi trasferimenti forzati non richiedono particolari approfondimenti per capire i danni che i reclusi comuni subiscono per l’improvvisa sospensione delle attività in cui erano coinvolti: l’impegno della cooperazione con l’esterno, con la giustizia ripartiva, la mediazione penale, le attività scolastiche comprese quelle universitarie.\nA tutto questo si aggiungano nuovi e costosi sacrifici cui andranno incontro le loro famiglie. Nuoro su questo fronte è un esempio rappresentativo, poiché oggi il carcere di Badu e Carros è semivuoto perché sono in corso i lavori di adeguamento della struttura destinata ai nuovi arrivi del 41 bis. Tutto scompare nel vortice oscuro della sicurezza, che, come uno schiacciasassi, vanifica tutte le fatiche e le spese investite per le attività mirate al recupero delle persone recluse.\nNonostante tutto il governo della destra meloniana fila dritto con la deportazione in massa dei detenuti direttamente sottoposti, o meno, al 41 bis come se fossero dei pacchi o merce di scarto.\nLe conseguenze di questo sommovimento ricadono soprattutto sui reclusi più deboli, come i tossicodipendenti perennemente in crisi di astinenza, i sofferenti mentali, gli emigrati esclusi dalle nostre società e ristretti soprattutto per reati di strada. Prendiamo atto che la maggioranza delle affermazioni provenienti dal mondo civile e umanitario sardo si oppone al provvedimento e mettono in risalto il pericolo di contaminazione mafiosa della nostra regione, anche se, a mio parere, la presenza mafiosa da noi è già una realtà attiva, soprattutto nel traffico della droga e negli investimenti edilizi legati principalmente alle attività turistiche.\nSicuramente non si può negare che l’ondata del 41 bis in Sardegna contribuirà a radicare ancora di più il malaffare mafioso, però sono convinto che il nocciolo del problema carcerario non possa essere ridotto alla sola presenza massiccia dei mafiosi. Credo che il problema generale che assilla il sistema carcere sia la sovrabbondanza numerica dei reclusi: “Tanto da far mancare l’aria nel chiuso delle pareti”, come auspicato dal sottosegretario alla giustizia Delmastro.\nNon a caso al sovraffollamento si attribuisce l’aumento dei suicidi dei carcerati, l’aggravamento delle malattie mentali, delle tossicodipendenze, degli autolesionismi ecc. che vanno di pari passo con la forte carenza di personale di polizia, personale educativo, medico e formativo. Inoltre, non trascuriamo l’accantonamento dei provvedimenti mirati all’alleggerimento della presenza dei reclusi, quali i progetti alternativi alla detenzione connessi alla giustizia riparativa, misure per la liberazione anticipata, comprese le donne detenute con bambini al seguito, minori detenuti negli IPM e via discorrendo: tutte misure utili per rendere le carceri più consone alla Carta costituzionale.\nL’altro giorno il nuovo papa chiudeva la porta santa del giubileo dopo aver accolto 33 milioni di credenti provenienti da tutto il mondo, mentre le porte delle carceri italiane sono rimaste blindate davanti alle attese di percepire qualche spiraglio di cambiamento umano e civile. Insomma, il carcere continua ad apparire come un inferno che brucia perennemente senza vie d’uscita, ciò dovrebbe indurre tutti noi a esercitare riflessioni più approfondite.\nVoglio dire che siamo in tanti a essere contrari a questo tipo di gestione delle carceri, perché urtano i principi costituzionali, democratici e di convivenza civile, però dovremmo riflettere, di pari passo, sulla reale utilità dell’applicazione del 41 bis: un provvedimento che Amnesty International ha definito trattamento crudele inumano e degradante. Mentre un giudice statunitense ha negato l’estradizione di un boss mafioso perché ha definito il 41 bis assimilabile alla tortura: reato che si vorrebbe cancellare dalla giurisdizione italiana. Per quanto mi riguarda sono convinto che, fra i tanti interventi necessari, per salvare il sistema carcerario italiano sia necessario applicare fino in fondo gli articoli 3 e 27 della Costituzione, compresa l’abolizione del 41 bis con l’ergastolo ostativo.",
    "author": "Graziano Pintori\nIl Manifesto Sardo",
    "source": "Il Manifesto Sardo",
    "published_date": "2026-01-14"
  },
  "https://ristretti.org/sardegna-il-problema-non-e-il-41-bis-ma-la-gestione-complessiva-del-sistema-penitenziario": {
    "title": "Sardegna. “Il problema non è il 41-bis ma la gestione complessiva del sistema penitenziario”",
    "link": "https://ristretti.org/sardegna-il-problema-non-e-il-41-bis-ma-la-gestione-complessiva-del-sistema-penitenziario",
    "content": "di Lisa Ferreli\nitaliachecambia.org, 14 gennaio 2026\n“Se l’arrivo di detenuti al 41-bis fa paura, il problema non è il carcere ma l’istituzione”. Il dibattito sul trasferimento di detenuti al 41-bis in Sardegna mette in luce soprattutto le lacune istituzionali. Ne parliamo con l’assistente sociale Claudia Camarda, esponente del Partito sardo d’azione. Quello tracciato dall’associazione Socialismo Diritti e Riforme attraverso il resoconto annuale sull’andamento della situazione detentiva in Sardegna, è un quadro che non lascia spazio a interpretazioni ottimistiche. “Il 2025 è un anno da dimenticare per le carceri dell’isola” ha dichiarato la presidente, Maria Grazia Caligaris. Sovraffollamento, carenza di personale, difficoltà a effettuare colloqui e una sanità penitenziaria “che fatica a dare risposte adeguate”.\nMa non solo. Al centro del resoconto c’è anche una questione ormai da tempo ancorata sia alle cronache che ai dibattiti - istituzionali e non - attorno al tema carcere in Sardegna, quella relativa ovvero all’arrivo dal continente di persone detenute sottoposte al regime speciale 41-bis.\nPunto nodale è l’informativa del Ministero della Giustizia sulla riorganizzazione degli spazi detentivi destinati al regime speciale 41 bis, la quale vedrebbe la Sardegna esposta al rischio di diventare la prima regione italiana per concentrazione di detenuti al 41-bis, con le strutture penitenziarie sarde - soprattutto, sembrerebbe, quella di Nuoro - al centro della riorganizzazione del sistema penitenziario italiano. Una scelta che, nel corso della Conferenza Unificata Stato-Regioni, l’assessora regionale Rosanna Laconi ha definito di portata nazionale, con ricadute profonde sui territori, e assunta - ha sottolineato - in assenza di un reale coinvolgimento istituzionale della Regione.\nFra le possibili ricadute più dibattute, quella legata alle presunte infiltrazioni mafiose conseguenti lo spostamento delle persone detenute, assume sicuramente una posizione privilegiata. Ribadita a più voci e a più riprese, anche la stessa presidente Todde si è detta “spaventata” per le possibili infiltrazioni della mafia in Sardegna: “L’arrivo dei detenuti 41-bis lo pagheranno tutti i sardi. Graveranno sulla sanità regionale, sul tessuto economico con le infiltrazioni nelle nostre comunità e sulla sicurezza. I detenuti non arriveranno soli, verranno anche familiari, parenti e amici”. Ma nella giungla di un tema in cui le preoccupazioni (concrete) prevalgono sulle certezze (un atto ufficiale che certifichi numeri e tempi della riorganizzazione, al momento non c’è) la questione infiltrazioni mafiose rischia di passare come una conseguenza che aprioristicamente etichetta il futuro dell’Isola e il presente delle persone interessate: i detenuti. Per Claudia Camarda però, nuorese, assistente sociale e parte del Partito sardo d’azione, il binomio quasi dato per perfetto tra detenuti al 41-bis e minaccia per la sicurezza, è sintomatico di “un’incapacità amministrativa”. E in questo quadro, la disumanizzazione delle persone detenute è un effetto collaterale che rischia di passare non tanto come inosservato, quanto come automatico.\nIn una recente lettera pubblicata su L’Ortobene lei scrive che “nel rappresentare la presenza di detenuti al 41-bis come una minaccia […] la classe dirigente che oggi governa la Regione Sardegna finisce per trasmettere, implicitamente ma chiaramente, un messaggio di incapacità”. Partiamo da qui: perché parla di incapacità?\nMi sembra che il dibattito stia scivolando su un piano emotivo e simbolico, dominato dalla paura. Il 41-bis per come è stato concepito è uno strumento eccezionale, nel senso che lo Stato ha ritenuto di avere la forza e la capacità di governarlo ovunque si è applicato. Se oggi si sostiene che la sua applicazione mette a rischio un territorio o ne compromette l’equilibrio sociale, allora la domanda da porsi non è dove collocare i detenuti ma che senso ha utilizzare uno strumento come questo se le istituzioni stesse dichiarano implicitamente di non saperlo governare. Credo sia sbagliato costruire una narrazione di paura e impotenza anche perché le infiltrazioni mafiose presuppongono che ci sia una connivenza con il territorio ospitante. Si sta implicitamente dicendo che il nostro territorio è predisposto ad accoglierle?\nLa domanda quindi emerge spontanea: se spostare le persone al 41-bis in un territorio comporta il timore di eventuali infiltrazioni mafiose nel luogo, il regime del 41-bis - che ricordiamo, realtà come Amnesty International hanno in più occasioni definito come inumano e degradante - nella sua finalità di rescissione dei collegamenti della persona detenuta con la criminalità organizzata, serve?\nGià. Siamo ipocriti se non ammettiamo che la criminalità organizzata non si infiltra nei territori attraverso i detenuti che sono sottoposti a regime di isolamento. Si infiltra attraverso l’economia, le relazioni opache, le collusioni. Pensare che il pericolo derivi dalla presenza di detenuti al 41-bis significa semplificare e spostare l’attenzione da quelli che sono i veri nodi della criminalità organizzata. Se un’istituzione ritiene di non riuscire a governare un carcere in questo caso dedicato al 41-bis, allora il problema non è il carcere ma è l’istituzione. Vogliamo dire che in Sardegna non ci sia ad esempio un problema di speculazione energetica dove gli interessi delle mafie possono mettere occhio? Stiamo spostando l’attenzione dal nodo reale.\nCome sottolinea l’associazione Antigone, l’applicazione del 41-bis non si fonda solamente sul titolo di reato, ma sulla valutazione dell’effettivo pericolo di permanenza dei collegamenti con l’organizzazione criminale di appartenenza. Il dibattito pubblico però tende spesso a spostare l’attenzione dalle finalità della misura, alle persone sottoposte a questo regime. Una logica che rischia di cristallizzare ad personam una pena che, va ricordato, è prevista come temporanea….\nEsatto, tant’è che l’ordinamento prevede continue valutazioni affinché sussistano ancora i presupposti del regime detentivo. Il punto è che la dignità delle persone detenute non è un premio morale che lo Stato e la società devono dare, è un principio giuridico. Stiamo parlando del 41-bis come fosse un’entità astratta dimenticando il fatto che dietro questa misura ci sono persone che avrebbero sì commesso reati gravi, ma comunque persone. Perché nessuno si sta soffermando ad esempio sulla questione della prossimità territoriale? Si tratta di un principio fondamentale per la funzione rieducativa della pena stessa che non riguarda solo i detenuti ma anche le loro famiglie, che in qualche maniera subirebbero una pena indiretta; la distanza rende delle volte impossibili i colloqui. Anche la non vicinanza ai legali può diventare un problema. Di nuovo: il problema non è il 41-bis ma la gestione complessiva del sistema penitenziario. Per non parlare della questione sanitaria, aspetto che si sta ignorando. Sarà molto complicato gestire la salute dei detenuti in un sistema sanitario sardo che è già fragile e opaco; sarà l’ennesimo problema a una lacuna già enorme. Dalla politica mi aspetto non allarmismo fine a se stesso ma una riflessione anche su questo.\nQuanto questa vicenda richiama una visione dello Stato italiano che considera la Sardegna come uno spazio periferico e disponibile?\nIl tema esiste ma la questione centrale qua è anche la nostra mentalità da colonizzati. La Sardegna viene penalizzata anche quando viene descritta come fragile, incapace di reggere responsabilità complesse. Un’autonomia credibile non può convivere con questa retorica dell’impotenza. Sembra che qualunque cosa arrivi, noi non siamo in grado di governarla. Il sentimento autonomista dov’è? A partire dalle istituzioni, si continua troppo spesso a sottolineare che siamo incapaci di governare noi stessi.\nCome trovare allora una chiusa senza cadere nella disumanizzazione delle persone detenute o nell’uso della Sardegna come valvola di sfogo per problemi italiani?\nNon ho una soluzione a un problema così complesso, ma penso la chiave sia l’autonomia. Ed è un qualcosa che parte prima di tutto dalla coscienza e consapevolezza del popolo sardo. Ci vuole una sveglia collettiva rispetto a questo, per diventare davvero padroni della nostra Isola. È l’unica soluzione.",
    "author": "Lisa Ferreli",
    "source": "italiachecambia.org",
    "published_date": "2026-01-14"
  },
  "https://ristretti.org/roma-salis-e-cucchi-in-ispezione-al-carcere-di-regina-coeli-condizioni-preoccupanti": {
    "title": "Roma. Salis e Cucchi in ispezione al carcere di Regina Coeli: “Condizioni preoccupanti”",
    "link": "https://ristretti.org/roma-salis-e-cucchi-in-ispezione-al-carcere-di-regina-coeli-condizioni-preoccupanti",
    "content": "di Edoardo Iacolucci\nLa Capitale, 14 gennaio 2026\n“Dopo il 2023 e il 2024, anche il 2025 si conferma un anno nero per le carceri italiane”. Ispezione a Regina Coeli con l’europarlamentare Ilaria Salis e la senatrice Ilaria Cucchi: sovraffollamento, disagio psichico e diritti negati. Il 2025 è stato un anno nero per le carceri italiane. Così era stato il 2024 e prima ancora il 2023. I cosiddetti “decreti sicurezza” varati negli ultimi anni non hanno risolto le criticità strutturali del sistema penitenziario e, secondo chi visita gli istituti, continuano a lasciare sullo sfondo la dignità delle persone detenute. Anche il 2026, avvertono parlamentari e attivisti, rischia di aprirsi senza un cambio di rotta sui diritti fondamentali.\nL’ispezione a Regina Coeli - Ieri pomeriggio un’ispezione a sorpresa si è svolta nel carcere di Regina Coeli, a Roma, uno degli istituti più antichi e simbolici della Capitale e del Paese. A partecipare sono state Ilaria Salis, europarlamentare ed attivista per i diritti civili, e Ilaria Cucchi, senatrice della Repubblica da anni impegnata sul tema del carcere e della giustizia. Una visita che ha restituito l’immagine di una struttura “piena di persone e vuota di risorse”.\n“Le persone qua dentro stanno male” - “Abbiamo appena svolto un’ispezione a sorpresa all’interno del carcere di Regina Coeli a Roma - ha commentato al termine dell’ispezione, Ilaria Salis - e abbiamo trovato all’interno di questa struttura delle condizioni che sono preoccupanti sotto parecchi punti di vista. Le persone qua dentro stanno male. Questo - sottolinea - non è un problema solo di Regina Coeli, ma che riguarda molte carceri”. Secondo l’europarlamentare, le strutture penitenziarie finiscono per accogliere persone che avrebbero bisogno di tutt’altro tipo di assistenza: “Trovano a dover ospitare persone - continua - che soffrono di disturbi psichiatrici o persone che soffrono di disturbi di tossicodipendenza e che di fatto dovrebbero essere ospitate in luoghi dove si potrebbero curare, cosa che evidentemente non è possibile all’interno di un carcere”.\nMeno detenuti solo perché mancano le risorse - Ilaria Cucchi ha evidenziato in seguito una contraddizione apparente: “Sembrerebbe una buona notizia rispetto a un anno fa il numero di detenuti nel carcere di Regina Coeli di Roma è diminuito, ma - osserva Cucchi - c’è da dire che è diminuito per il fatto che a causa della mancanza di manutenzione ci sono ben tre sezioni chiuse”. Una riduzione che non nasce da politiche efficaci, ma dal degrado degli spazi.\nCelle degradate e sovraffollamento mascherato - “Mancano i soldi, mancano le risorse, i detenuti soffrono, il personale soffre”, ha aggiunto la senatrice, spiegando che “un buon 50% dei detenuti è affetto da disturbi etico-psichico” e che “il 35% dei detenuti è tossicodipendente”. Numeri che, secondo Cucchi, rendono evidente come “il problema del sovraffollamento già si risolverebbe mettendo questi detenuti in luoghi diversi dal carcere”. Durante la visita sono emerse condizioni materiali critiche: “In alcune celle manca la luce elettrica”, in altre “non c’è un tavolino dove potersi appoggiare a mangiare” e “ci sono ancora le brande a tre piani”, con il terzo letto “a un’altezza notevole e molto pericoloso”.\nSalute, burocrazia e umanità - Particolarmente delicata la situazione dei detenuti in osservazione psichiatrica: “Non vengono fornite lenzuola per motivi di sicurezza, ma non vengono nemmeno fornite lenzuola usa e getta, con il risultato che queste persone si trovano a dormire sul materasso di spugna”. Cucchi ha parlato anche di “casi di scabbia” e di diritti negati per ragioni organizzative: “Più di un detenuto deve rinunciare al proprio diritto alla salute perché quel giorno manca la scorta”. Tra gli episodi raccontati, anche quello di un detenuto a cui “non è stato dato modo di partecipare al funerale della propria madre”. Eppure, conclude la senatrice, “alla fine i detenuti, l’umanità, se la trovano da sé”, come dimostra il presepe realizzato da un recluso del cosiddetto “repartino”: un motivo di festa, anche qui dentro.",
    "author": "Edoardo Iacolucci\nLa Capitale",
    "source": "La Capitale",
    "published_date": "2026-01-14"
  },
  "https://ristretti.org/firenze-cambiare-le-cose-perche-la-citta-non-si-vergogni-del-proprio-carcere": {
    "title": "Firenze. Cambiare le cose perché la città non si vergogni del proprio carcere",
    "link": "https://ristretti.org/firenze-cambiare-le-cose-perche-la-citta-non-si-vergogni-del-proprio-carcere",
    "content": "di Stefano Fabbri\nCorriere Fiorentino, 14 gennaio 2026\nPer Sollicciano, che in questo periodo è un Regno dei Ghiacci tanto da far concorrenza alla contesa Groenlandia, più che un tavolo servirebbe una stufa. Ma per il momento si è scelto di privilegiare un diverso elemento di arredo, completo di sedie ciascuna delle quali riservata a chi istituzionalmente ha competenze più prossime sull’istituto. Ma fuori da ogni ironia va detto che lo strumento di cui ha voluto dotarsi l’amministrazione comunale potrà avere - se lo si vorrà - un ruolo positivo nel medio periodo. I temi dell’alloggio per chi ha finito la pena, dei permessi di soggiorno per coloro che magari hanno costruito nel periodo di detenzione un nuovo presente di integrazione e di lavoro, un’attenzione più marcata per le persone con problemi sanitari e in particolare di tipo psichiatrico non a caso sono stati al centro del primo incontro.\nNel percorso di reinserimento di chi è stato condannato, il dopo è importante quanto il durante: perché è un dopo fatto di vuoto e solitudine, in cui non c’è neanche quella che sarebbe ridicolo chiamare la comfort-zone del sapere che, almeno, hai qualcuno a cui fare “domandina”, cioè rivolgere una formale richiesta di aiuto che in carcere ha questo paradossale e grottesco diminutivo. Quando finalmente varchi il cancello di via Minervini per uscire auspicabilmente in maniera definitiva, di fronte hai soltanto un semaforo per attraversare la strada. Da solo.\nE da solo devi cercare una casa e un lavoro. Quindi ben vengano i tavoli di tutte le dimensioni, foggia e stile. Ma per la prospettiva. Difficilmente potrà essere un tavolo con queste caratteristiche a risolvere una immediata drammaticità della vita dentro Sollicciano, per chi è recluso e per chi ci lavora. E che non può essere ricondotta a un malessere solo stagionale, per cui d’inverno si battono i denti con due gradi in alcune celle, come ha scritto Jacopo Storni qualche giorno fa su questo giornale, e d’estate si soffoca dal caldo. È vero che, per usare una tipica frase da ascensore, non-ci-sono-più-le-mezze-stagioni. Ma in questo caso, dalle infiltrazioni alle tubature inadeguate, da insetti e altri esseri viventi indesiderati in cella al sovraffollamento, dalle aree sgomberate per allagamento a una situazione igienica difficile per usare un eufemismo, c’è qualcosa di più, c’è un’emergenza continua.\nOvvero un ossimoro, poiché quando l’emergenza è continua cambia nome e si chiama criticità permanente. E di fronte a questo non si possono che immaginare provvedimenti straordinari, anche per la loro immediatezza, a cominciare dalla salute. I posti più importanti del tavolo sono occupati da autorità in materia, la Società della salute, la Asl ed il Comune, laddove il sindaco - giova ricordarlo - è la principale autorità sanitaria. Si può cominciare da qui? E si può pensare di lanciare l’intera città in un’operazione che cominci, ma adesso, a cambiare le cose perché Firenze non si vergogni del proprio carcere? Inutile cullarsi tra le promesse di fondi ministeriali che, al di là dell’altisonanza delle cifre annunciate, rischiano di essere quasi sempre gli stessi, riproposti più volte.\nAncora più inutile cercare la responsabilità nella direzione attuale - ma anche in gran parte di quelle precedenti - che non è dotata di bacchetta magica per risolvere da sola questa situazione. Le parole dell’ex cappellano Vincenzo Russo e di quello attuale Stefano Casamassima, dei sindacalisti della polizia penitenziaria, delle associazioni che si occupano di carcere e conoscono bene lo stato della struttura non fanno che confermare un’urgenza che ha bisogno anche di gesti importanti e coraggiosi che costringano tutti a guardare in faccia la realtà. Anche pensando al dopo, ma facendo qualcosa adesso. Possibilmente prima che il disgelo lasci il posto al gran caldo.",
    "author": "Stefano Fabbri\nCorriere Fiorentino",
    "source": "Corriere Fiorentino",
    "published_date": "2026-01-14"
  },
  "https://ristretti.org/piacenza-carcere-al-collasso-sovraffollamento-al-131-della-capienza": {
    "title": "Piacenza. Carcere al collasso, sovraffollamento al 131% della capienza",
    "link": "https://ristretti.org/piacenza-carcere-al-collasso-sovraffollamento-al-131-della-capienza",
    "content": "di Bruno Carrà*\npiacenzasera.it, 14 gennaio 2026\nSovraffollamento, strutture fatiscenti, indifferenza e silenzi politici. Così si fotografa il bilancio di un sistema penitenziario allo stremo, fuori controllo e lontano da diritti e reinserimento. Alla fine di novembre 2025 le carceri italiane contavano 63mila e 868 persone detenute, quasi duemila in più rispetto a dodici mesi prima, a fronte di una capienza effettiva di 46.124 posti (700 in meno di quelli che si conteggiavano all’inizio del 2025): il tasso di sovraffollamento medio ha così raggiunto il 138,5 per cento. Le pene non possono mai consistere in trattamenti contrari al senso di umanità e devono tendere alla rieducazione del condannato, così sancisce il terzo comma dell’art. 27 della Costituzione italiana. Le condizioni del sistema penitenziario italiano inducono a richiamare una questione ineludibile di civiltà. Nel carcere di Piacenza, per venire nel nostro territorio, i detenuti presenti sono 543 per una capienza di 414 posti, il 131,1%.\nDegrado dietro le sbarre - I numeri raccontano situazioni di detenzione critiche e condizioni materiali sempre più degradate. Nel 42,9 per cento delle carceri dove si è fatto un sopralluogo non sono garantiti i tre metri quadrati di spazio vitale per persona e mancano condizioni igieniche adeguate. A tutto questo si aggiungono carenze strutturali negli spazi per la socialità, la scuola, la formazione e il lavoro, elementi che la Costituzione indica come centrali nel percorso di rieducazione e reinserimento. Non ci sono diritti che dovrebbero esserci, anche per coloro che hanno sbagliato e stanno pagando il loro debito con la giustizia e la società. Ma la condizione di vita in carcere oggi non dà concrete possibilità di rieducazione e recupero sociale, essendo il sistema carcerario nazionale alle prese con criticità insostenibili. Il dato più drammatico resta quello delle morti. Nel 2025 in Italia sono decedute in carcere 238 persone, di cui 79 per suicidio. Il carcere italiano è ormai ridotto a un contenitore di corpi e ha abdicato alla funzione di reinserimento sociale prevista dalla Costituzione. Il bilancio di fine 2025 è forse il più cupo degli ultimi anni, con tensioni crescenti e un silenzio assordante delle istituzioni.\nSecondo il Rapporto sulla situazione delle carceri “Antigone”, Associazione nata per i diritti e le garanzie del sistema penale e fondata nel 1991, l’aumento dei detenuti non è legato a una crescita della criminalità. Nel primo semestre del 2025 i reati denunciati sono diminuiti del 4,8 per cento rispetto all’anno precedente. A crescere è l’uso della detenzione come risposta quasi esclusiva ai conflitti sociali, alle fragilità e alle marginalità. Intanto il piano carceri annunciato dal governo Meloni è un fallimento ed ha prodotto l’effetto opposto a quello promesso, con una perdita netta di posti e un sovraffollamento strutturale che sfiora le 18mila unità mancanti, causando spazi fatiscenti ed invivibili. Un rapporto impietoso dove si rende manifesto senza sconti le inadempienze del Governo che non fa nulla per porre rimedio al sovraffollamento degli istituti penitenziari. Grave quindi anche la situazione del personale. In molti istituti mancano direttori a tempo pieno e i rapporti tra detenuti, agenti ed educatori diventano insostenibili. E’ un duro lavoro quello dietro le sbarre, e i lavoratori e le lavoratrici all’interno dei penitenziari sono lasciati soli, con un carico di lavoro molto pesante. Si assommano turni di lavoro, si saltano turni di riposo e ferie. In questo contesto aumentano autolesionismo, tentativi di suicidio e isolamento disciplinare, mentre il disagio psichico viene spesso gestito con un uso massiccio di psicofarmaci. E’ del tutto evidente ed incontestabile che il quadro e il degrado esistente disegna una precarietà gravissima della vita di chi vive il carcere, siano essi detenuti o coloro che lavorano in quelle specifiche strutture. Non si prova ad intervenire cercando una soluzione vera e strutturale al problema del sovraffollamento degli istituti di detenzione perché se la tendenza è quella di aumentare i reati penali e le aggravanti, è certo che non vi è nessun interesse a fronteggiare concretamente la questione del sovraffollamento, e questo appare francamente inaccettabile.\nEppure una via d’uscita esiste. Il 38 per cento delle persone detenute ha una pena residua da scontare non superiore ai due anni e mezzo e potrebbe accedere a misure alternative. Non sono una rinuncia alla pena, ma una modalità più efficace e costituzionalmente orientata, capace di ridurre la recidiva e aumentare la sicurezza collettiva. Ignorare questa realtà significa accettare lo status quo. Molti detenuti poi sono tossicodipendenti e ci sono rinchiusi anche persone con sofferenze mentali, quindi soggetti incompatibili con le restrizioni di un carcere (in altri luoghi dovrebbero vivere questi individui), senza contare l’annosa questioni delle madri di bambini e bambine di piccolissima età. Queste madri dovrebbero stare fuori dallo stigma del carcere con la loro prole. Se non si porranno soluzioni a queste situazioni il carcere resta un luogo di sofferenza inutile, lontano dalla legge fondamentale del Paese. Per queste ragioni l’emergenza carcere, ancorché in crescita, va affrontata e risolta, non minimizzata come fa incredibilmente il Ministro della Giustizia Carlo Nordio.\n*Responsabile Ufficio Anti discriminazioni della Cgil di Piacenza",
    "author": "Bruno Carrà",
    "source": "piacenzasera.it",
    "published_date": "2026-01-14"
  },
  "https://ristretti.org/modena-no-del-dap-al-consiglio-comunale-in-carcere-grave-sgarbo-istituzionale-e-politico": {
    "title": "Modena. “No” del Dap al Consiglio comunale in carcere. “Grave sgarbo istituzionale e politico”",
    "link": "https://ristretti.org/modena-no-del-dap-al-consiglio-comunale-in-carcere-grave-sgarbo-istituzionale-e-politico",
    "content": "di Valentina Reggiani\nIl Resto del Carlino, 14 gennaio 2026\nAutorizzazione negata. Doccia fredda per l’amministrazione modenese. La seduta del Consiglio comunale di Modena di domani, inizialmente prevista presso la Casa circondariale di Sant’Anna, si terrà come sempre in Municipio. Il Dipartimento dell’Amministrazione Penitenziaria (Dap) ha infatti stoppato il Comune. “Con rammarico, prendo atto che la seduta alla Casa circondariale di Sant’Anna non potrà avere luogo perché l’ufficio competente Dap ha ritenuto di negare la relativa autorizzazione necessaria alla Direzione del penitenziario modenese - spiega il presidente del Consiglio comunale Antonio Carpentieri.\nSono molto dispiaciuto, in quanto voleva essere un’occasione per mettere al centro dell’agenda politica e dei riflettori la struttura, i detenuti e tutti coloro che, a diverso titolo, la vivono. Se ciò non potrà essere fatto direttamente nel penitenziario, stante la mancata autorizzazione, cionondimeno, l’interesse e l’attenzione rimangono ed è mia intenzione tenere ugualmente la seduta presso il Municipio sempre nella giornata di giovedì”, conclude Carpentieri.\nMolto più dura la reazione del Pd, che apre un caso diplomatico. “Il divieto di svolgere la prossima seduta del Consiglio comunale presso il carcere Sant’Anna di Modena, non accompagnato da alcuna motivazione, disposto dal Dipartimento di Amministrazione Penitenziaria del Ministero della Giustizia - ha dichiarato il segretario cittadino e capogruppo del Partito Democratico Diego Lenzini - è per noi un grave sgarbo istituzionale alla nostra città. Riteniamo tale decisione anche uno schiaffo alla proficua collaborazione da sempre presente sul territorio per supportare il carcere sia a livello istituzionale - prosegue - che di rete di associazioni e volontari che operano in quest’ambito.\nNon consentire lo svolgimento del massimo consesso democratico e rappresentativo dei cittadini modenesi - sottolinea Lenzini - non è solo una grave interferenza da parte di un organismo alle dirette dipendenze del governo, ma è anche un goffo tentativo di impedire che vengano accesi i riflettori su una serie di problematiche ormai ampiamente documentate, sia dai sindacati di polizia penitenziaria che dal garante dei detenuti”.\n“Questa scelta risulta oltremodo incomprensibile se si considera che pochi mesi fa una simile iniziativa era stata svolta a Roma e a Reggio Emilia - attacca Lenzini -. Riteniamo totalmente inaccettabile tale atteggiamento che vuole impedire all’istituzione locale di occuparsi seriamente delle gravi condizioni di sovraffollamento, carenza e precarie condizioni di lavoro del personale - ricorda l’esponente dem - nonché degrado strutturale in cui versa il carcere, le quali hanno avuto gravi conseguenza come diversi atti suicidi e di autolesionismo.\nCome Pd cittadino chiederemo ai nostri parlamentari di riferimento di depositare un’interrogazione urgente a riguardo - conclude Lenzini - e dagli esponenti locali di Fratelli d’Italia, sempre solerti a puntare il dito su sicurezza e trasparenza istituzionale, ci aspettiamo una ferma e netta presa di posizione”.",
    "author": "Valentina Reggiani\nIl Resto",
    "source": "Il Resto del Carlino",
    "published_date": "2026-01-14"
  },
  "https://ristretti.org/padova-sovraffollamento-record-nella-casa-circondariale-269-detenuti-per-188-posti-disponibili": {
    "title": "Padova. Sovraffollamento record nella Casa circondariale: 269 detenuti per 188 posti disponibili",
    "link": "https://ristretti.org/padova-sovraffollamento-record-nella-casa-circondariale-269-detenuti-per-188-posti-disponibili",
    "content": "di Stefano Gabbiano\nlapiazzaweb.it, 14 gennaio 2026\nIl Garante dei detenuti denuncia la situazione critica nella Casa Circondariale del Due Palazzi. La Casa Circondariale di Padova, una delle strutture penitenziarie più rilevanti della città, sta vivendo un sovraffollamento senza precedenti. Secondo la segnalazione fatta ieri dal direttore della struttura, Luigi Morante, al Garante dei detenuti di Padova, Antonio Bincoletto, il numero di persone detenute nella sola ala di custodia cautelare ha raggiunto i 269 detenuti, ben al di sopra della capacità regolamentare di 188. Questo dato segna un livello di sovraffollamento “mai raggiunto prima”.\nL’ala in questione ospita i detenuti in custodia cautelare o con pene inferiori ai cinque anni, ed è una delle aree della struttura che già l’anno scorso aveva registrato un tasso di sovraffollamento del 121%, con 229 detenuti al 31 dicembre 2024. La situazione era già critica rispetto ai dati del 2023, quando erano 173 i detenuti in un’area pensata per 188 persone.\nIl Garante dei detenuti, Antonio Bincoletto, ha reso pubblico il rapporto, sottolineando come il fenomeno del sovraffollamento nelle carceri padovane continui a rappresentare un grave problema, non solo per la qualità della vita dei detenuti, ma anche per la sicurezza e il benessere del personale penitenziario.",
    "author": "Stefano Gabbiano",
    "source": "lapiazzaweb.it",
    "published_date": "2026-01-14"
  },
  "https://ristretti.org/lecce-la-garante-dei-detenuti-criticita-nella-struttura-biblioteca-e-cucina-ancora-non-attivi": {
    "title": "Lecce. La Garante dei detenuti: “Criticità nella struttura, biblioteca e cucina ancora non attivi”",
    "link": "https://ristretti.org/lecce-la-garante-dei-detenuti-criticita-nella-struttura-biblioteca-e-cucina-ancora-non-attivi",
    "content": "lecceprima.it, 14 gennaio 2026\nMaria Mancarella si è recata in visita all’Istituto penitenziario minorile, inaugurato lo scorso 20 novembre dopo circa venti anni di inattività, evidenziando anomalie e disservizi. La Garante leccese dei diritti dei detenuti e delle persone private della libertà personale si è recata in visita all’Istituto penitenziario minorile, inaugurato lo scorso 20 novembre, dopo circa venti anni di inattività. La capienza massima è di 27 ragazzi, al momento ve ne sono soltanto quattro, tutti italiani, provenienti dall’istituto di Airola interessato da lavori di ristrutturazione.\n“I ragazzi, le cui famiglie vivono in Campania e nel nord della Puglia, sono arrivati durante il periodo delle vacanze di Natale, in un contesto di grande difficoltà per la carenza di personale e l’assenza dei volontari, accolti in struttura non ancora completamente agibile, con spazi esterni bui, aree non attrezzate”, denuncia la garante, la cui segnalazione giunge poco dopo quella della Cgil Lecce.\nLa visita, fa sapere Maria Mancarella, avrebbe confermato la presenza di molte delle criticità già denunciate dai sindacati, da Antigone e dal deputato Leonardo Donno. Gli spazi esterni sarebbero ancora in attesa di sistemazione. Né sarebbero previsti, sempre stando al racconto della garante, spazi per l’attività sportiva. “Il cortile dedicato ai “passeggi” è insufficiente come metratura, privo di copertura, di arredi di qualunque tipo, compresa una panchina per potersi sedere, e recintato con rete metallica non adatta a garantire la sicurezza dei ragazzi. Gli spazi interni del primo piano, adeguatamente ristrutturati, contengono le camere, tutte singole, tutte provviste di luce diretta e bagno interno con doccia”, aggiunge in una nota Mancarella.\nLe criticità nella struttura - Tra le criticità segnalate, inoltre, vi sarebbero gli arredi delle aree comuni: “poche sedie nella saletta della socialità, la scuola non è ancora partita, la sala biblioteca non funziona, la cucina, pur arredata e completa, non è ancora in attività”. La garante non ha risparmiato altre anomalie nel servizio della struttura, come quelle riscontrate nell’erogazione dell’acqua calda: “A causa della eccessiva distanza tra la caldaia e le stanze di pernottamento, è necessario attendere un lasso di tempo molto lungo prima che l’acqua calda arrivi ai rubinetti e soprattutto alla doccia”.\nIl personale - Nell’Ipm leccese sono già in servizio, oltre alla direttrice, al comandante e alla capo area trattamentale, quattro funzionari giuridico pedagogici, più una unità distaccata dall’Usm di Bari per un anno, tutte donne. “Importante offrire modelli maschili positivi, per creare relazioni fondate su autorevolezza, contenimento e senso della responsabilità. L’organico della polizia penitenziaria, composto, dal comandante, affiancato da due ispettori, un sovrintendente e sette agenti, è insufficiente se rapportato al momento in cui l’istituto andrà a pieno regime”, prosegue Maria Mancarella.\nLe attività - Sarebbero quasi completamente assenti le attività trattamentali, sia di tipo laboratoriale che sportive e ricreative. È questa l’altra dura denuncia scaturita al termine della visita nell’Ipm del capoluogo salentino. “Dei tanti progetti per tempo inviati all’approvazione del ministero dalla Direzione non ne è stato approvato alcuno. Qualcosa è stato possibile avviare, grazie alla disponibilità di volontari, ma si tratta a volte di proposte che non incontrano il favore e la condivisione dei ragazzi che finiscono per disertarle. Da pochissimo è stato avviato un corso per elettricisti, curato in forma volontaria da una ditta edile. Sta per partire un laboratorio teatrale curato dal gruppo Koreya”, conclude.",
    "author": null,
    "source": "Ristretti Orizzonti",
    "published_date": "2026-01-14"
  },
  "https://ristretti.org/livorno-la-denuncia-del-garante-ce-chi-vorrebbe-tenere-aperte-le-vecchie-sezioni-detentive": {
    "title": "Livorno. La denuncia del Garante: “C’è chi vorrebbe tenere aperte le vecchie sezioni detentive”",
    "link": "https://ristretti.org/livorno-la-denuncia-del-garante-ce-chi-vorrebbe-tenere-aperte-le-vecchie-sezioni-detentive",
    "content": "novaradio.info, 14 gennaio 2026\nIn dirittura d’arrivo, seppur fra mille difficoltà, i lavori di ristrutturazione al carcere livornese delle Sughere: dopo un iter ultradecennale, entro 3-4 mesi dovrebbe essere pronto uno dei due nuovi padiglioni, mentre per il secondo invece si parla di ancor mesi, se non di anni. Il nuovo padiglione conterà 120 posti, destinati ad accogliere i detenuti di media sicurezza che si trovano attualmente nella ex sezione transito. A riferirlo è il Garante dei detenuti livornesi, Marco Solimano che, pur esprimendo soddisfazione al tempo stesso lancia un allarme: “Abbiamo denunciato in maniera innumerevole negli anni le condizioni di degrado e di destrutturazione delle celle di media sicurezza, e sostenuto l’apertura dei nuovi padiglioni avrebbe dovuto coincidere con la chiusura definitiva di una zona detentiva assolutamente inadeguata a eh riconoscere i diritti e la dignità delle persone e dunque eravamo tranquilli e soddisfatti”. Ma il rischio è che potrebbe non essere così.\n“La cronica mancanza di posti e il sovraffollamento sembra abbia motivato proprio il loro dipartimento a tenere aperta una parte della sezione che naturalmente dovrebbe essere chiusa. Di fronte ad arrivi determinati dalla volontà del provveditore e del dipartimento ho il timore che quella sezione possa in breve tempo nuovamente essere riempita” denuncia Solimano, che parla di “voci” che arrivano da fonti interne “autorevoli”: “Addirittura - aggiunge - esiste un piano di cui non non abbiamo ancora contezza di ‘posizionamento’ rispetto al nuovo padiglione e al vecchio padiglione che andrebbe chiuso”.\n“La città di Livorno in questi anni si è espressa in maniera chiara rispetto alla chiusura del padiglione transito, continuiamo a salutare l’apertura del padiglione come l’apertura di una nuova fase della casa circondariale di Livorno” e l’eliminazione di “queste brutture, queste strutture che piegano sostanzialmente anche la volontà dei detenuti a partecipare a percorsi trattamentali. Se così dovesse essere come città che agiremo, abbiamo argomenti e abbiamo voce anche importante per chiedere un’interlocuzione con l’amministrazione della giustizia”.\nLa situazione delle Sughere, uno delle carceri più grandi d’Italia, ricorda Solimano, è tale che impone provvedimenti urgenti per restituire dignità alla condizione di detenzione dei suoi ospiti: “Si vive molto male: abbiamo un tasso di sovraffollamento del 134%. In questa famigerata sezione transito sono ospitati tre detenuti per cella per un metraggio di 12 mq, e le condizioni delle delle celle dell’intero palazzone sono fatiscenti; è impossibile e inutile metterci coppe, è una sezione da chiudere senza se e senza ma. Ovviamente questa situazione crea tensioni, crea malumore perché la qualità dell’accoglienza nei confronti delle persone che poi dovrebbero incominciare percorsi diversi per rileggere anche le scelte negative del passato, sicuramente non aiuta”.",
    "author": null,
    "source": "Ristretti Orizzonti",
    "published_date": "2026-01-14"
  },
  "https://ristretti.org/verona-torture-in-questura-i-pm-chiedono-pene-dure-parlano-le-immagini": {
    "title": "Verona. Torture in questura, i pm chiedono pene dure: “Parlano le immagini”",
    "link": "https://ristretti.org/verona-torture-in-questura-i-pm-chiedono-pene-dure-parlano-le-immagini",
    "content": "di Beatrice Branca\nCorriere di Verona, 14 gennaio 2026\nNell’udienza di ieri i pubblici ministeri Carlo Boranga e Chiara Bisso hanno chiesto la condanna a 7 anni e 4 mesi e a 3 anni e 10 mesi per l’ex poliziotto A.M. e il suo ex collega L.C.. I due sono accusati di “aver torturato” alcune persone in stato di fermo o arresto, perlopiù tossicodipendenti o stranieri senza fissa dimora, e vi aver falsificato dei verbali. Lo schiaffo a Mattia Tacchi e l’aggressione a Nicolae Daju con lo spray al peperoncino dopo averlo trascinato a terra. Quelle azioni sono state cristallizzate tra il 2022 e il 2023 dalle telecamere dell’Acquario, la stanza fermati in via Lungadige Galtarossa.\nE sono proprio quelle immagini a rappresentare per i pubblici ministeri Carlo Boranga e Chiara Bisso, titolari della maxi inchiesta sulle violenze in questura, la prova regina del processo a carico delgli ex poliziotti, accusati di tortura su alcune persone in stato di fermo o arresto, perlopiù tossicodipendenti o stranieri senza fissa dimora, e di aver falsificato, in alcune circostanze, dei verbali. Il procedimento è ormai agli sgoccioli e ieri i due pm, dopo quasi tre ore di discussione, hanno depositato una lunga memoria di 180 pagine e chiesto la condanna a 7 anni e 4 mesi per M., accusato anche di rifiuto e omissione di atti d’ufficio, e 3 anni e 10 mesi a C., a cui sono state contestate anche le lesioni su uno dei fermati con l’aggravante della discriminazione o dell’odio raziale. “I filmati nella sala Acquario parlano chiaro - ha detto ieri in udienza Bisso - e le prove raccolte dai sistemi di videosorveglianza non sono ancora mai state messe in discussione dalla Cassazione”.\nA prendere la parola è poi toccato alla parte civile, in particolare alle avvocate Alice Chiementin e Rania Maadani che fin dall’inizio del processo rappresentano i fermati Nicolae Daju, preso di mira da Migliore, e Adil Tantoui, colpito con un calcio da C. che gli avrebbe anche detto “marocchino di m..., sei un bas...”. “Il mio assistito ha subito una doppia ingiustizia ha spiegato l’avvocata Maadani. Aveva chiamato la polizia perché era stato ferito alla testa e si è ritrovato ad essere arrestato e portato in questura, ma non si è mai capito perché.\nÈ stato lo stesso M. a riferire che C. riteneva Adil una persona fastidiosa e voleva portarlo in direttissima, accusandolo di resistenza a pubblico ufficiale. Tantoui non solo ha subito violenza fisica, ma è anche stato insultato”. Un trattamento che ha spinto l’avvocata a chiedere un risarcimento per “danni alla salute, alla reputazione, alla dignità e per discriminazione”. Infine è stato l’avvocato Dario Lunardon per il Garante nazionale dei diritti delle persone detenute o private della libertà personale a definire l’atteggiamento degli imputati M. e C. “un sistema di abuso e prevaricazione sulla parte più debole della società”.\nLa prossima udienza sarà a febbraio sempre davanti al giudice Raffaele Ferraro e toccherà alle difese di A.M. e L. C. rappresentati dagli avvocati Marco Pezzotti, Giuseppe Rossi Divita, Filippo Vicentini e Stella Romano - discutere le contestazioni formulate dall’accusa. Nel frattempo, sempre in febbraio, si chiuderà, davanti alla giudice Arianna Busato, l’udienza preliminare di un procedimento parallelo e che riguarda 16 poliziotti, ex colleghi di C. e M.. I reati contestati sono tortura, lesioni, peculato, omessa denuncia di reato e falsità ideologica commessa dal pubblico ufficiale in atti pubblici.",
    "author": "Beatrice Branca\nCorriere",
    "source": "Corriere di Verona",
    "published_date": "2026-01-14"
  },
  "https://ristretti.org/roma-a-villa-maraini-confronto-con-detenuti-in-percorsi-alternativi": {
    "title": "Roma. A Villa Maraini confronto con detenuti in percorsi alternativi",
    "link": "https://ristretti.org/roma-a-villa-maraini-confronto-con-detenuti-in-percorsi-alternativi",
    "content": "Il Dubbio, 14 gennaio 2026\nNel corso della conferenza stampa di inizio anno, la presidente del Consiglio Giorgia Meloni ha annunciato la realizzazione di 11mila nuovi posti nelle strutture carcerarie entro la fine del 2027, insieme al rafforzamento delle misure alternative al carcere per le persone con dipendenza patologica da sostanze. Proprio a partire da questo nodo, Fondazione Villa Maraini (Agenzia della Croce Rossa Italiana per le dipendenze patologiche) e Istituto Luca Coscioni hanno organizzato a Roma, per oggi alla Fondazione Villa Maraini dalle ore 15:45, il convegno “I luoghi della privazione della libertà personale: detenzione, suicidi e percorsi alternativi”.\nNovità dell’iniziativa sarà la partecipazione anche di utenti attualmente in cura presso Villa Maraini nell’ambito di percorsi alternativi alla detenzione, che porteranno la loro esperienza diretta di presa in carico, trattamento e reinserimento, offrendo uno sguardo concreto sulle possibilità di prevenzione e cambiamento fuori dal carcere. Infatti il primo suicidio del 2026 è avvenuto il 6 gennaio: un detenuto italiano di 53 anni si è tolto la vita impiccandosi nella sua cella, all’interno della Casa Circondariale di Cremona. Nello stesso carcere, Ca del Ferro, a fine novembre scorso si è suicidato un educatore, anch’egli impiccandosi nel bagno del suo studio: un segnale drammatico di un sistema, quello carcerario, che accumula carichi di lavoro, responsabilità e solitudine. La tutela della salute della comunità penitenziaria non riguarda solo le persone detenute, ma anche chi è chiamato a garantire diritti, cura e rieducazione in condizioni spesso critiche. Torna così di stringente attualità la proposta avanzata da Piero Calamandrei, subito dopo la fine della guerra, di istituire una commissione parlamentare d’inchiesta sui suicidi in ambito carcerario.\nParteciperanno all’incontro il cardinale Matteo Maria Zuppi; Walter Veltroni, scrittore e giornalista; Massimo Barra, fondatore di Villa Maraini; Maria Antonietta Farina Coscioni, presidente dell’Istituto Luca Coscioni. L’incontro sarà moderato da Valter Vecellio, direttore della rivista Proposta Radicale. Previsti i saluti di benvenuto di Gabriele Mori, presidente della Fondazione Villa Maraini. All’evento è stato invitato il Presidente del Senato della Repubblica, Ignazio La Russa.",
    "author": null,
    "source": "Ristretti Orizzonti",
    "published_date": "2026-01-14"
  },
  "https://ristretti.org/roma-ero-in-carcere-e-siete-venuti-un-convegno-sulla-dignita-nel-contesto-carcerario": {
    "title": "Roma. “Ero in carcere… e siete venuti”. Un convegno sulla dignità nel contesto carcerario",
    "link": "https://ristretti.org/roma-ero-in-carcere-e-siete-venuti-un-convegno-sulla-dignita-nel-contesto-carcerario",
    "content": "chiesavaldese.org, 14 gennaio 2026\nGiovedì 22 gennaio 2026, a Roma, la Diaconia Valdese promuove il VII Convegno Nazionale “Ero in carcere… e siete venuti - Oltre le mura: dignità nel contesto carcerario”, una giornata di confronto dedicata alle condizioni della detenzione in Italia, alle prospettive di riforma, alle misure alternative e ai percorsi di reinserimento che si svolgerà presso l’Aula Magna della Facoltà Valdese di Teologia dalle 9,30. Il convegno si inserisce in un contesto particolarmente significativo: il 2025 ha segnato il cinquantesimo anniversario della riforma dell’ordinamento penitenziario italiano, un traguardo che, tuttavia, non coincide con un miglioramento sostanziale delle condizioni carcerarie. In questi cinque decenni la popolazione detenuta ha continuato ad aumentare, fino a rendere strutturale il sovraffollamento delle carceri, mentre le risorse a disposizione dell’apparato giudiziario e penitenziario restano limitate. A dicembre 2025, il numero di persone che si sono tolte la vita in contesti di privazione della libertà personale ha superato le settanta unità, a cui si aggiungono coloro che sono deceduti dopo il ricovero ospedaliero.\nCinquant’anni di riforme non sembrano essere riusciti a scardinare del tutto una concezione della pena ancora fortemente legata all’idea di punizione, se non di vendetta. Fatica ad affermarsi una visione che riconosca le alternative alla detenzione come strumenti di riparazione dello “strappo” prodotto dal reato. In questo quadro si colloca anche l’approvazione del Decreto Sicurezza 2025, che introduce, tra le altre disposizioni, sanzioni per la resistenza passiva in carcere e abolisce l’obbligo per il giudice di disporre il rinvio dell’esecuzione della pena per le donne incinte e le madri con figli di età inferiore a un anno. Appare dunque evidente come non sia sufficiente intervenire con nuove norme: è necessario maturare un dibattito culturale ampio e condiviso.\nGià nel 2013 la Corte europea dei diritti dell’uomo aveva condannato l’Italia per trattamenti inumani e degradanti in ambito penitenziario. A quella pronuncia fece seguito la sentenza Torregiani e il cosiddetto “Svuotacarceri”, cui si aggiunsero, negli anni successivi, i provvedimenti adottati durante la pandemia, che portarono a una temporanea riduzione della popolazione detenuta. Un calo che non ha avuto continuità: negli anni successivi il numero delle persone recluse è tornato a crescere, nonostante gli strumenti introdotti per favorire l’accesso alle misure alternative. Per chi vive lunghi periodi di detenzione in celle sovraffollate, resta inoltre la sfida del “dopo”: l’uscita dal sistema penale, che rappresenta una nuova messa alla prova sia per la persona che cerca riabilitazione, sia per la società chiamata a renderla possibile.\nIl convegno vedrà la partecipazione di rappresentanti del mondo accademico, istituzionale, professionale e sociale, tra cui Alessandra Trotta, Moderatora della Tavola Valdese, il senatore Andrea Giorgis e l’onorevole Raffaele Bruno, insieme ad associazioni e servizi diaconali impegnati nel settore penitenziario e dell’inclusione sociale.",
    "author": null,
    "source": "Ristretti Orizzonti",
    "published_date": "2026-01-14"
  },
  "https://ristretti.org/siena-vite-libera-un-percorso-di-formazione-enologica-per-i-detenuti": {
    "title": "Siena. “Vite Libera”, un percorso di formazione enologica per i detenuti",
    "link": "https://ristretti.org/siena-vite-libera-un-percorso-di-formazione-enologica-per-i-detenuti",
    "content": "intoscana.it, 14 gennaio 2026\nIl progetto, promosso da AIS Toscana, AIS Italia e Casa Circondariale Santo Spirito, si pone l’obiettivo di rendere il mondo del vino sempre più inclusivo e volto al sociale. È stato presentato a Palazzo Berlinghieri a Siena “Vite Libera”, il primo percorso di formazione enologica rivolto ai detenuti della Casa Circondariale Santo Spirito. Il progetto nasce grazie alla collaborazione tra AIS Toscana, AIS Italia e l’amministrazione penitenziaria, con l’obiettivo di promuovere la cultura del vino come strumento di crescita personale e di reinserimento sociale. All’incontro di presentazione hanno preso parte Nicoletta Fabio, sindaca di Siena; Maria Josè Massafra e Marco Innocenti, in rappresentanza di Graziano Pujia, direttore della Casa Circondariale; Sandro Camilli, presidente di AIS Italia; Cristiano Cini, presidente di AIS Toscana; e Marcello Vagini, vicepresidente di AIS Toscana e delegato AIS Siena.\nUn percorso di formazione - Il corso, strutturato nei tre livelli previsti dall’Associazione Italiana Sommelier, offrirà una preparazione professionale completa ai partecipanti, selezionati insieme al personale educativo dell’istituto. Il percorso inizierà il 19 gennaio 2026 e si concluderà il 24 giugno, con la consegna degli attestati e del Diploma di Sommelier AIS, riconosciuto a livello nazionale. Durante le 25 lezioni i detenuti affronteranno temi che spaziano dalla viticoltura alla degustazione tecnica, dal servizio del vino all’abbinamento cibo-vino, con prove pratiche e momenti di approfondimento culturale.\n“Il progetto Vite Libera rappresenta un esempio concreto di come la formazione e la cultura possano diventare strumenti autentici di inclusione e riscatto sociale - ha dichiarato la sindaca Nicoletta Fabio -. Il carcere non deve essere soltanto un luogo di detenzione, ma anche uno spazio in cui costruire nuove opportunità e restituire dignità e futuro alle persone. Come Amministrazione comunale sosteniamo con convinzione iniziative che favoriscono il reinserimento lavorativo e sociale dei detenuti, perché una comunità è più forte quando non lascia indietro nessuno”.\nLa diffusione della cultura del vino - Il corso sarà riservato a un gruppo selezionato di detenuti motivati, individuati insieme all’amministrazione penitenziaria e al personale educativo dell’Istituto Santo Spirito, rappresentato da Maria Josè Massafra e Marco Innocenti, a cui è stato affidato il messaggio del direttore Graziano Pujia: “L’incontro con Marcello Vagini è avvenuto durante una degustazione, in quella occasione ci siamo confrontati sui nostri percorsi e abbiamo scoperto di condividere maestri e passioni comuni oltre all’attestato di sommelier che ho conquistato nel 2000. Da quel dialogo è nata l’idea di una collaborazione tra l’AIS e l’istituzione che rappresento, con l’obiettivo di avviare un corso di formazione per detenuti, successivamente adattato al contesto penitenziario. Oggi - continua il direttore Pujia - presentiamo con orgoglio un progetto che completa, a livello regionale, l’esperienza avviata oltre quindici anni fa sull’isola di Gorgona, dove il lavoro dei detenuti ha dato vita a un vino unico. Al Santo Spirito, il percorso formativo permetterà ai detenuti di conseguire l’attestato professionale di sommelier, offrendo loro nuove opportunità lavorative e contribuendo alla diffusione della cultura del vino”.\nVino sempre più inclusivo - Il programma prevede lo sviluppo intenso dei tre livelli del corso secondo le linee guida AIS, con eventuali adattamenti al contesto carcerario. “Il progetto Vite Libera ha l’obiettivo di promuovere la cultura del vino come certificata e riconosciuta con un percorso educativo che stimoli senso di responsabilità, rispetto, precisione e lavoro di squadra - ha affermato Sandro Camilli, presidente nazionale dell’Associazione Italiana Sommelier -. Vogliamo rendere il mondo del vino sempre più inclusivo e volto al sociale e questo progetto sarà uno strumento di crescita personale e di consapevolezza con il chiaro obiettivo di favorire il reinserimento sociale attraverso una formazione”.\n“Vite Libera è un progetto che coniuga formazione professionale, cultura, dignità e possibilità di riscatto. Siamo orgogliosi di essere la prima regione a organizzare per la prima volta questo progetto. Offrire a un detenuto la possibilità di diventare sommelier non è solo un atto formativo: è un atto di fiducia nella possibilità di rinascita, nel potere educativo del sapere, e nel valore sociale del vino come cultura e mestiere. Questa esperienza arricchirà la nostra associazione e offrirà ai detenuti una formazione professionale con lo scopo di acquisire competenze professionali spendibili nel mondo del lavoro”, ha aggiunto Cristiano Cini, presidente di AIS Toscana. “Siamo pronti - ha concluso Cini - a collaborare con enoteche regionali e consorzi di tutela, con fondazioni e sponsor del settore vitivinicolo, enti pubblici e con il Ministero della Giustizia per eventuali estensioni del progetto, certi che questo progetto per i detenuti racchiude in sé la speranza di un futuro migliore”.",
    "author": null,
    "source": "Ristretti Orizzonti",
    "published_date": "2026-01-14"
  },
  "https://ristretti.org/asti-presentazione-del-libro-un-giorno-tre-autunni-il-tempo-dentro-il-carcere": {
    "title": "Asti. Presentazione del libro: “Un giorno, tre autunni. Il tempo dentro il carcere”",
    "link": "https://ristretti.org/asti-presentazione-del-libro-un-giorno-tre-autunni-il-tempo-dentro-il-carcere",
    "content": "Gazzetta d’Asti, 14 gennaio 2026\nSabato 24 gennaio alle 10.30 alla Biblioteca Astense si terrà la presentazione del libro “Un giorno, tre autunni. Il tempo dentro il carcere” a cura di Brunella Lottero e Cinzia Morone (Paolo Sorba ed., 2025). L’incontro, promosso dalle Acli Regionali del Piemonte APS e dal Coordinamento donne Acli Piemonte in collaborazione con la rete Welcoming Asti, ha lo scopo di far conoscere il libro, nato da una serie di laboratori all’interno della sezione femminile della Casa Circondariale “Lorusso e Cutugno” di Torino e con l’intento di portare i risultati di questi laboratori, il sentire e l’umanità delle detenute che vi hanno partecipato, al “mondo di fuori”.\nSaranno presenti la curatrice del libro dott.ssa Cinzia Morone, direttrice della Biblioteca civica “A.Passerin d’Entréves” di Torino, la giornalista Laura Mazzoli, che presenterà brevemente partecipanti e progetto, e il Garante dei diritti delle persone private della libertà per il Comune di Asti, Domenico Massano che converserà con la curatrice. Una parte dell’incontro sarà dedicata alla lettura delle testimonianze delle detenute, contenute nel libro, a cura delle/i ragazzi in Servizio civile presso le Acli di Asti. Il ricavato dalla vendita delle copie firmate dalla curatrice, sarà devoluto a progetti presso la sezione femminile della Casa Circondariale “Lorusso e Cutugno” di Torino. Ingresso libero.",
    "author": null,
    "source": "Ristretti Orizzonti",
    "published_date": "2026-01-14"
  },
  "https://ristretti.org/potenza-teatro-in-carcere-al-via-la-call-per-i-formatori": {
    "title": "Potenza. Teatro in carcere, al via la call per i formatori",
    "link": "https://ristretti.org/potenza-teatro-in-carcere-al-via-la-call-per-i-formatori",
    "content": "regione.basilicata.it, 14 gennaio 2026\nCompagnia Teatrale Petra lancia Formazione per operatori sociali nell’ambito di “In_Out. Libertà Aumentata”, progetto dedicato alla promozione del teatro in carcere. L’iniziativa propone un percorso formativo che integra linguaggi artistici e pratiche performative con l’utilizzo di strumenti digitali e momenti di confronto con la società civile. Il progetto intende contribuire a una nuova visione del carcere, promuovendone il riconoscimento come luogo di cultura, innovazione sociale e partecipazione civile, superando una narrazione fondata esclusivamente sulla marginalità e sulla stigmatizzazione.\nIl programma prevede 5 incontri, di cui 3 online e 2 in presenza, pensati per introdurre i partecipanti al mondo del teatro-carcere e alle sue potenzialità, con testimonianze dirette, casi studio e approfondimenti sulla transizione digitale applicata ai contesti detentivi. Si tratta di un’opportunità per comprendere e sperimentare come il teatro possa diventare un ponte tra l’interno e l’esterno del carcere, non solo in senso fisico ma anche simbolico, culturale e umano. Gli incontri online saranno condotti da Antonella Iallorenzi (Compagnia Teatrale Petra) e dagli operatori della Casa Circondariale di Potenza, con interventi, approfondimenti e testimonianze a cura dei referenti delle compagnie individuate nel programma nazionale del teatro in carcere, Cada Die Teatro e Puteca Celidonia, attive in Sardegna e Campania.\nAl termine del percorso è prevista la selezione di una/un partecipante, tramite tirocinio extracurriculare. La persona individuata dovrà risultare disoccupata al momento della selezione e affiancherà la compagnia nella rassegna di promozione del teatro in carcere. Parteciperà alle attività laboratoriali con i detenuti, ai workshop e alla realizzazione dell’esito finale del percorso, previsto per dicembre 2026.\nLa call è aperta a persone che operano o desiderano operare in ambito sociale, culturale e artistico, con particolare attenzione a chi proviene da percorsi di studio o professionali nelle discipline artistiche, teatrali, sociali, psicologiche e umanistiche. Per gli assistenti sociali, aderenti all’Ordine Regionale degli Assistenti Sociali della Basilicata è prevista l’acquisizione di crediti formativi, in virtù del Protocollo d’Intesa Triennale tra l’Ordine e la Compagnia. La scadenza per la presentazione delle candidature è fissata al 9 febbraio 2026. Tutte le informazioni dettagliate sul programma, le modalità di partecipazione e i requisiti sono disponibili sul sito ufficiale della Compagnia Teatrale Petra: www.compagniateatralepetra.com/inout",
    "author": null,
    "source": "Ristretti Orizzonti",
    "published_date": "2026-01-14"
  },
  "https://ristretti.org/bologna-la-dozza-spalanca-i-cancelli-allarte-contemporanea": {
    "title": "Bologna. La Dozza spalanca i cancelli all’arte contemporanea",
    "link": "https://ristretti.org/bologna-la-dozza-spalanca-i-cancelli-allarte-contemporanea",
    "content": "di Manuela Valentini\nIl Resto del Carlino, 14 gennaio 2026\nDal 6 febbraio le opere di Anila Rubiku saranno esposte per raccontare l’esclusione e la libertà. Per la prima volta a Bologna il carcere apre le proprie porte all’arte contemporanea, trasformando un luogo normalmente inaccessibile in uno spazio di incontro con il pubblico. Dal 6 all’8 febbraio, in concomitanza con Arte Fiera e Art City, la Casa Circondariale Rocco D’Amato (via del Gomito 2) ospita ‘L’arte messa alla prova: Anila Rubiku. I’m still standing’, a cura di Elisa Fulco e promosso da Associazione Acrobazie. La mostra dell’artista italo-albanese riunisce quattro nuclei di opere allestiti negli spazi dei colloqui.\n“Abbiamo scelto Rubiku perché la sua ricerca artistica da sempre affronta il tema dell’ingiustizia sociale dando una forma estetica a contenuti divisivi. Era importante inaugurare questo percorso con un’artista che ha già esperienza in contesti detentivi le cui opere possono creare un dialogo nuovo tra interno ed esterno”, spiega la curatrice. A questa linea si collega la direttrice della Dozza, Rosa Alba Casella, che sottolinea: “Art City in carcere è un altro tassello del processo di integrazione tra carcere e città che da alcuni anni si sta portando avanti in collaborazione con gli enti del territorio. Nel processo di integrazione, questa mostra si pone come una sfida alle convenzioni e ai pregiudizi per la costruzione di una società inclusiva e solidale”.\nIl percorso espositivo si apre con ‘Hope is the thing with feathers’ (2022), una serie di oltre cento disegni e collage dedicati agli uccelli come metafora di libertà. L’artista ha raccolto per anni carte Pantone, in attesa del progetto ‘giusto’. “Per me la speranza è piena di colori, gli stessi che ritroviamo nelle piume degli uccelli, veri tesori di bellezza”, spiega Rubiku. Il secondo nucleo, ‘I’m still standing’ (2019), da cui la mostra prende il titolo, presenta una serie di acquerelli dedicati alle protesi improvvisate dei veterani di guerra: oggetti nati dalla necessità, capaci di trasformarsi in simboli di resistenza. “Non volevo parlare della guerra in sé, ma della sopravvivenza a qualunque tipo di conflitto, anche quello interno”, afferma l’artista.\nCon ‘The Inner Doors’ (2025), Rubiku guarda alle porte nascoste dei palazzi milanesi, trasformandole in arazzi ricamati con perline secondo una tecnica appresa da comunità indigene canadesi. A chiudere la mostra ‘Defiant’s Portrait’ (2014), una serie nata dai laboratori eseguiti dall’artista nel carcere femminile di Tirana.\nLe finestre sbarrate ricamate a mano, con sbarre piegate o spezzate, diventano ritratti interiori delle donne incontrate e del loro desiderio di uscire da un sistema che spesso non concede attenuanti né ascolto. Per visitare la mostra è sufficiente presentarsi al carcere con un documento di identità venerdì 6 febbraio dalle 15 alle 19, sabato 7 e domenica 8 febbraio dalle 9 alle 19.",
    "author": "Manuela Valentini\nIl Resto",
    "source": "Il Resto del Carlino",
    "published_date": "2026-01-14"
  },
  "https://ristretti.org/diritti-in-calo-e-migranti-sotto-attacco-il-monito-allitalia-del-consiglio-deuropa": {
    "title": "Diritti in calo e migranti sotto attacco: il monito all’Italia del Consiglio d’Europa",
    "link": "https://ristretti.org/diritti-in-calo-e-migranti-sotto-attacco-il-monito-allitalia-del-consiglio-deuropa",
    "content": "di Enrico Pascarella\neunews.it, 14 gennaio 2026\nIl commissario per i diritti umani in visita a Roma striglia l’esecutivo. “L’Italia nell’indice dello Stato di diritto del World Justice Project del 2025 ha un punteggio di 6,6 su dieci” ed è in prima linea nella riduzione dei diritti dei migranti. Il commissario per i diritti umani del Consiglio d’Europa, Michael O’Flaherty, in visita in Italia, ha tenuto un discorso all’Università Roma Tre, dove denuncia la diminuzione dello stato di diritto in Italia. O’Flaherty non ha dimenticato, infatti, di sottolineare come l’arretramento dei diritti dei migranti in Europa sia frutto dell’impegno italiano (e danese). Per poi rincarare la dose dicendo che “l’Italia nell’indice dello Stato di diritto del World Justice Project del 2025 ha un punteggio di 6,6 su dieci”. Il commissario è stato in vista anche al Senato e alla Camera per dialogare con le commissioni Affari costituzionali. O’Flaherty, però, già nel discorso all’università romana ha fatto trapelare una certa insofferenza nei confronti dell’indirizzo del governo Meloni. Non sono mancati affondi su tematiche strettamente legate alla politica interna. “Durante la mia visita in Italia - ha dichiarato il commissario - presterò particolare attenzione allo stato della magistratura e dei media indipendenti”.\nLa riduzione dei diritti dei migranti - Il tema ricorrente del commissario per i diritti umani è però quello dei migranti, facenti parete del suo mandato istituzionale. O’Flaherty ricorda agli studenti dell’università come il governo di Roma sia in prima linea nel voler ridurre i diritti dei richiedenti asilo. Il 10 dicembre, infatti, 27 Stati membri (su 46) del Consiglio d’Europa hanno siglato una dichiarazione che stimola a modificare l’approccio della Convenzione europea dei diritti dell’uomo (Cedu) in materia di migrazione. “L’iniziativa della dichiarazione è stata guidata dai governi di Danimarca e Italia” ricorda il commissario.\nLa sua paura, inoltre, è quella della strumentalizzazione del fenomeno: “La migrazione irregolare verso l’UE è diminuita del 25 per cento nei primi 11 mesi del 2025 e, in ogni caso, non siamo affatto vicini alla situazione che abbiamo visto nel 2015. In altre parole, non sembra che la migrazione rappresenti una sfida nella misura suggerita”. Questa concentrazione, immotivata, sul fenomeno nasconde qualcosa di più per O’Flaherty: “Se le autorità arrivano a designare ampi gruppi di persone che non gradiscono e la cui protezione dovrebbe essere indebolita, ci avventuriamo su un terreno pericoloso e scivoloso”, spingendosi fino a domandare: “Chi sarà il prossimo?”.",
    "author": "Enrico Pascarella",
    "source": "eunews.it",
    "published_date": "2026-01-14"
  },
  "https://ristretti.org/migranti-il-dramma-dei-minori-non-accompagnati-emergenza-senza-fine": {
    "title": "Migranti. Il dramma dei “minori non accompagnati”: emergenza senza fine",
    "link": "https://ristretti.org/migranti-il-dramma-dei-minori-non-accompagnati-emergenza-senza-fine",
    "content": "di Damiano Aliprandi\nIl Dubbio, 14 gennaio 2026\nA inizio del nuovo anno, i Comuni hanno ricevuto i rimborsi per l’accoglienza dei minori stranieri non accompagnati. Non tutti, non in modo uniforme, e non senza danni collaterali ai bilanci locali. È una notizia rilevante: evita il tracollo immediato di molte amministrazioni. Ma la sostanza resta. Il sistema è rotto in più punti e la politica non ha ancora messo mano alle cause profonde. La vicenda è esplosa la scorsa estate, quando una circolare del ministero dell’Interno ha cambiato retroattivamente le regole del Fondo nazionale Msna, lasciando aperta la prospettiva che lo Stato coprisse solo il 35 per cento delle spese già sostenute.\nA lanciare l’allarme sono stati gli assessori ai servizi sociali dei capoluoghi lombardi: Bergamo capofila, poi Brescia, Milano, Monza, Varese, Pavia, Lecco, Cremona, Mantova e Lodi. Brescia ha dichiarato rendiconti per 15 milioni, con un credito residuo di 7,3; a Bergamo spettavano 8,3 milioni, liquidati solo di recente. La promessa arrivata a ottobre al Tavolo del Viminale è stata mantenuta, ma non ha sanato tutte le fratture aperte.\nI rimborsi non bastano: le falle strutturali - Il punto è questo: i rimborsi contabili non trasformano automaticamente una fragilità strutturale in un progetto di buon governo. Lo dicono le organizzazioni che seguono il tema e lo certifica la denuncia presentata dall’Associazione Studi Giuridici sull’Immigrazione (Asgi), che ha lanciato un atto d’accusa durissimo contro l’attuale gestione governativa. Un’analisi dettagliata delle falle del sistema, delle omissioni di politica pubblica e delle pratiche amministrative che aggravano la vulnerabilità dei ragazzi. L’Asgi ricorda che l’articolo 31 della Costituzione impone allo Stato la tutela di maternità, infanzia e gioventù, e denuncia come la retorica sulla natalità abbia soppiantato l’attenzione per i minori che già esistono. Il primo nodo aperto riguarda i neomaggiorenni. Il cosiddetto “prosieguo amministrativo”, disposto dai Tribunali per i minorenni per accompagnare il giovane fino a tre anni dopo il compimento dei 18 anni, resta privo di copertura statale. Il risultato è che i Comuni devono farsi carico di percorsi educativi, abitativi e di inserimento lavorativo per giovani ancora fragili. Una spesa crescente, non programmata, che grava su capitoli già sotto pressione.\nAltro problema: i parametri ministeriali di costo per il sistema Sai Msna sono fermi al 2019. Personale, affitti e servizi sono aumentati; i contributi riconosciuti no. Così i Comuni integrano con risorse proprie, sacrificando altre voci sociali o sforando i vincoli di bilancio. La denuncia dell’Anci - che nel comunicato dell’8 agosto 2025 ricordava come, su 16.497 minori presenti sul territorio nazionale, siano disponibili poco più di 6.000 posti SAI e circa 1.500 posti nei CAS per minori - resta illuminante: servono risorse e posti, non slogan.\nNorme, prassi e repressione: un sistema che espone - A peggiorare il quadro intervengono scelte legislative e amministrative che comprimono le possibilità di una buona accoglienza. Dal decreto legge 133/2023 è ammessa l’allocazione di minori nei Centri di Accoglienza Straordinaria per adulti: una deroga che espone i ragazzi a contesti inadatti. In Friuli Venezia Giulia, la legge regionale 21 marzo 2025, n. 5, e la deliberazione di Giunta n. 403 del 28 marzo 2025 hanno introdotto criteri tali da impedire, di fatto, la nascita di nuove comunità di accoglienza nei capoluoghi, relegando eventuali aperture in comuni isolati. La denuncia dell’Asgi sottolinea come questa nozione di “fabbisogno regionale” rischi di travalicare competenze statali e creare barriere all’integrazione territoriale.\nLe prassi delle Questure aggravano ulteriormente la situazione. Sempre più spesso il permesso di soggiorno per minorenni viene subordinato a richieste non previste dalla legge, come l’esibizione del passaporto; altre volte il rigetto delle conversioni del permesso alla maggiore età viene imputato a inadempimenti di Consolati o uffici pubblici, non ai ragazzi. Anche il prosieguo amministrativo, che potrebbe sostenere i più fragili, resta spesso solo sulla carta per carenza di risorse e di competenze nei servizi territoriali.\nA questo si sommano i vuoti nel sistema sanitario e nei servizi di neuropsichiatria infantile. Il rapporto del Dipartimento di Salute Mentale dell’Asl Città di Torino, citato nel documento dell’Asgi, evidenzia incrementi impressionanti di diagnosi psichiatriche tra i giovani. Anche per i minori stranieri non accompagnati il quadro è pesante: traumi, sindromi abbandoniche e dipendenze emergono precocemente, mentre mediatori culturali ed équipe etnopsichiatriche restano insufficienti. Senza assistenza specializzata, i percorsi di cura e integrazione si interrompono.\nIl peso della repressione nel sistema penale minorile è un’altra ferita aperta. Il D.L. 123/2023, noto come “Decreto Caivano”, ha facilitato i trasferimenti dei ragazzi diventati maggiorenni verso le carceri ordinarie. I passaggi tra istituti, spesso da Nord a Sud, interrompono relazioni e percorsi di reinserimento. I numeri parlano chiaro: nel 2024 si sono registrate 28 rivolte negli Istituti Penali per Minorenni.\nLe risposte messe in campo consistono spesso in sedativi. Secondo Altrəconomia, la spesa per antipsicotici è aumentata in modo significativo in diversi istituti tra il 2022 e il 2024. Anche i casi giudiziari raccontano l’emergenza: all’Istituto “Beccaria” di Milano si contano decine di indagati per maltrattamenti e gravi reati commessi ai danni di giovani detenuti. E il suicidio di Danialo Riahi, minorenne non accompagnato, resta una ferita che interroga responsabilità, protocolli e controlli. Infine, le condanne della Corte europea dei diritti dell’uomo e la procedura di supervisione del Comitato dei Ministri del Consiglio d’Europa ricordano che l’Italia è sotto osservazione per l’inadeguatezza dell’accoglienza. Le sentenze non hanno trovato piena esecuzione. Non basta ribadire l’obbligo costituzionale: servono misure concrete e tempi certi.\nChe fare, allora? L’Asgi chiede una politica netta: invertire la narrazione, riconoscere i minori come risorsa e non come problema, rafforzare strutture e personale, aggiornare i parametri di costo, finanziare il prosieguo amministrativo e tutelare chi è più esposto. Proposte che non chiedono gesti eroici, ma scelte di buon governo: programmare posti SAI, potenziare i servizi specialistici, formare operatori, garantire mediatori culturali stabili, aggiornare i criteri di finanziamento.\nI rimborsi arrivati ora danno respiro. Ma se non si passa da una toppa emergenziale a una riforma organica, la prossima crisi non sarà questione di mesi. Sarà il sistema a presentare il conto: ragazzi lasciati ai margini, città costrette a tamponare con sacrifici civili, famiglie sfiorate dall’incapacità pubblica di prendersi cura. Lo Stato può scegliere di fare il suo mestiere: finanziare, programmare, distribuire responsabilità. Oppure continuare a trasferire il problema sui Comuni. A pagare, alla fine, non sono i numeri. Sono vite. I minori non accompagnati non sono un problema da contenere con la forza o con i tagli, ma persone da accompagnare. L’alternativa all’investimento è già sotto gli occhi di tutti: marginalità, devianza, fallimento pubblico.",
    "author": "Damiano Aliprandi\nIl Dubbio",
    "source": "Il Dubbio",
    "published_date": "2026-01-14"
  },
  "https://ristretti.org/migranti-le-vittime-di-cutro-abbandonate-dal-governo": {
    "title": "Migranti. Le vittime di Cutro “abbandonate” dal Governo",
    "link": "https://ristretti.org/migranti-le-vittime-di-cutro-abbandonate-dal-governo",
    "content": "di Silvio Messinetti\nIl Manifesto, 14 gennaio 2026\nÈ tutto pronto nell’aula 1 delle udienze penali del tribunale di Crotone per il processo per i presunti mancati soccorsi alla Summer Love, il caicco che la notte del 26 febbraio 2023 si schiantò contro una secca al largo di Steccato di Cutro, provocando 94 morti, 35 dei quali minorenni. Ma sarà un’udienza tecnica. Niente istruttoria e subito un rinvio per problemi sulla composizione del collegio giudicante. Dunque nuova data da fissare per il dibattimento. Sul banco degli imputati quattro ufficiali della Guardia di finanza e due della Guardia costiera.\nLa procura contesta i reati di naufragio e omicidio colposo plurimi, evidenziando gravi negligenze, sottovalutazioni e ritardi nella catena decisionale che avrebbe potuto cambiare il destino dei migranti a bordo dell’imbarcazione partita dalla Turchia, con particolare riguardo alla mancata attivazione del Sar, il Piano per la ricerca ed il salvataggio in mare. Il Fondo di garanzia per le vittime della strada, istituito presso la concessionaria di servizi assicurativi pubblici Consap, e i ministeri di Finanze e Infrastrutture sono indicati quali responsabili civili.\nL’inaspettato rinvio della prima udienza dibattimentale accresce, però, i malumori dei movimenti, dalle cui denunce è scaturita l’indagine, e soprattutto dei familiari delle vittime. Il timore è che tutto finisca in prescrizione.\nE alla vigilia dell’apertura del processo, e a poche settimane dal terzo anniversario della strage, arriva una lettera-denuncia dei superstiti e dei congiunti delle vittime. È indirizzata al governo e alle istituzioni. “È difficile vivere senza giustizia. È difficile sopravvivere ogni giorno con le ombre dei nostri cari che sono arrivati morti sulle vostre coste”, è l’incipit della missiva resa nota dal collettivo Carovane Migranti. Gli estensori puntano il dito sul mancato rispetto degli impegni presi dalla premier Meloni soprattutto sul fronte dei ricongiungimenti.\n“Ci fa più male di tutto la sensazione che vi siate dimenticati di noi. Alle promesse del vostro primo ministro non sono seguiti fatti. I ricongiungimenti familiari in cui abbiamo creduto non si sono realizzati. Nessuna delle altre promesse che i politici ci hanno fatto in questi anni è stata mantenuta”. I superstiti annunciano nuove mobilitazioni. “Torneremo nel vostro Paese per guardarvi negli occhi e chiedervi: perché vi siete dimenticati di noi?”. L’obiettivo è il prossimo anniversario della strage: “Vogliamo tornare il prossimo mese e non sentirci soli nella notte di Steccato di Cutro, in balia di un mare di promesse e lacrime che, ormai per il terzo anno consecutivo, non porteranno a nulla”.",
    "author": "Silvio Messinetti\nIl Manifesto",
    "source": "Il Manifesto",
    "published_date": "2026-01-14"
  },
  "https://ristretti.org/israele-pena-di-morte-per-impiccagione-il-primo-si-della-knesset-al-disegno-di-legge": {
    "title": "Israele. “Pena di morte per impiccagione”, il primo sì della Knesset al disegno di legge",
    "link": "https://ristretti.org/israele-pena-di-morte-per-impiccagione-il-primo-si-della-knesset-al-disegno-di-legge",
    "content": "di Giulia Rocchetti\nIl Manifesto, 14 gennaio 2026\nSi applicherà ai palestinesi ritenuti responsabili di omicidi di israeliani il 7 ottobre 2023, ma potranno seguire altri casi. Il condannato non potrà incontrare la famiglia e resterà in isolamento. Per legali e ong viola ogni legge. La Knesset israeliana ha approvato in prima lettura (con 19 voti a favore e nessun contrario) un disegno di legge che introduce la pena di morte per i palestinesi accusati di aver ucciso cittadini israeliani il 7 ottobre 2023, ma che potrebbe allargarsi anche ad altri casi futuri. Secondo la proposta, l’esecuzione avverrà per impiccagione di fronte al direttore del carcere, un rappresentante giudiziario e un membro della famiglia del detenuto, ma lo Stato si riserva di agire anche in loro assenza per evitare eventuali ritardi. Agenti e Stato godrebbero di piena immunità civile e penale e l’identità degli esecutori resterebbe segreta.\nil disegno di legge vieta qualsiasi commutazione della pena una volta definitiva. I condannati a morte sarebbero detenuti in isolamento totale, con visite limitate e colloqui legali consentiti solo in videoconferenza. La condanna potrebbe essere inflitta senza richiesta dell’accusa e richiederebbe solo una maggioranza dei giudici militare, anziché l’unanimità: i processi si svolgeranno nelle corti militari.\nIl provvedimento aveva iniziato il suo iter legislativo a novembre, con 39 voti favorevoli e 16 contrari. Il ministro della sicurezza nazionale Ben-Gvir aveva celebrato il voto distribuendo dolci e indossando una spilla a forma di cappio, affermando che l’impiccagione è “solo una delle opzioni”, insieme a sedia elettrica e iniezione letale. In Israele la prima e ultima sentenza di pena di morte - eseguita nel 1962 - fu quella del nazista Adolf Eichman. Secondo i consulenti legali della Knesset, la legge solleverebbe gravi problemi costituzionali, rendendo la pena di morte obbligatoria e riducendo la discrezionalità dei giudici. Il provvedimento finirebbe per essere applicato solo ai palestinesi giudicati secondo il diritto militare nei Territori palestinesi occupati, creando un regime giuridico separato e in conflitto con il diritto internazionale.\nIl dibattito si inserisce in un contesto di detenzione di massa dei palestinesi. Secondo l’ong Addameer, al 16 dicembre 2025 9.300 prigionieri politici palestinesi si trovano nelle carceri israeliane: oltre 4.570 sono detenuti senza accusa né processo, 51 sono donne e circa 350 sono bambini. Dal 7 ottobre 2023 sono oltre 20mila i palestinesi arrestati da Israele in Cisgiordania, migliaia a Gaza (non esistono stime precise). Diverse organizzazioni per i diritti umani hanno condannato il disegno di legge, definendolo un passo verso un sistema legale ancora più discriminatorio e denunciando il rischio irreversibile di errori giudiziari. L’Associazione per i Diritti Civili in Israele ha scritto che “darebbe allo Stato l’autorità di imporre la forma di punizione più dura e brutale che esista: la privazione intenzionale della vita umana”.",
    "author": "Giulia Rocchetti\nIl Manifesto",
    "source": "Il Manifesto",
    "published_date": "2026-01-14"
  },
  "https://ristretti.org/venezuela-ci-sono-piccoli-segnali-di-perestrojka-del-dopo-maduro": {
    "title": "Venezuela. Ci sono piccoli segnali di Perestrojka del dopo-Maduro",
    "link": "https://ristretti.org/venezuela-ci-sono-piccoli-segnali-di-perestrojka-del-dopo-maduro",
    "content": "di Estefano Tamburrini\nAvvenire, 14 gennaio 2026\nPer sopravvivere alla nascente egemonia americana, il Paese sudamericano e quel che resta del chavismo hanno bisogno di riforme. Così la presidente ad interim Delcy Rodriguez e il fratello Jorge, a capo dell’Assemblea nazionale, promettono di partire dai nuovi codici civile e penale per riorganizzare l’ordinamento giuridico dello Stato. L’apertura delle celle per Alberto Trentini e Mario Burlò, rilasciati dal governo Rodríguez insieme ad oltre 110 detenuti, segna uno spartiacque nei rapporti tra Caracas e i Paesi occidentali, Roma inclusa.\nDopo la loro scarcerazione l’incaricato di Affari a Caracas, Giovanni Umberto De Vito, è stato finalmente elevato ad ambasciatore e la presidente del Consiglio Giorgia Meloni ha ringraziato la sua omologa Rodríguez esprimendo “gioia e soddisfazione” per la liberazione dei connazionali. La Farnesina parla di “cambio di passo” mentre gli Stati Uniti si preparano a ricevere la prima visita della presidente ad interim Rodríguez.\nParole come “riconciliazione”, “cambio di indirizzo”, “nuova stagione politica” entrano a pieno titolo nel governo in carica, che vuole mantenere gli ideali del chavismo, rompendo però con gli errori del passato. Perciò si sceglie di ridurre il numero dei prigionieri politici e di porre fine alla diplomazia degli ostaggi, che ha portato più imbarazzo che risultati all’ex-presidente Maduro. Sono più di 130 gli stranieri detenuti pretestuosamente da Caracas per costringere i loro governi a trattare su questioni politiche e non solo. I negoziati subivano interferenze da parte di oligarchi e faccendieri, compromettendo ulteriormente l’immagine che il regime proiettava nel mondo.\nA livello interno le scarcerazioni vanno a rilento per le precarie condizioni psichiche di molti detenuti. Non sembra essere il caso di Trentini, le cui prime immagini hanno portato sollievo all’opinione pubblica. Tuttavia molti prigionieri accusano malattie croniche, traumi, segni di torture sul corpo. Di qui la riluttanza di agenti e vertici militari, che ora temono di finire dinanzi alla Corte penale internazionale, dove c’è già un ampio fascicolo sul regime di Caracas. Con il boicottaggio dei militari sono tornate anche le preoccupazioni degli Stati Uniti e dell’opinione pubblica interna. I Rodríguez non comandano da soli e il Chavismo non è unito affatto. E le alte gerarchie militari temono di essere lasciate indietro.\nCresce nel frattempo la pressione delle famiglie, che chiedono il rilascio delle migliaia di detenuti ancora in cella. Delcy però non si tira indietro e insieme a suo fratello e presidente dell’Assemblea nazionale, Jorge, lancia un pacchetto di riforme giuridiche che prevede la rielaborazione di “otto grandi codici”, tra cui quello civile e penale, per “riorganizzare l’ordinamento giuridico” del Paese. È previsto anche un codice di democrazia diretta e consolidamento del potere popolare su cui Rodríguez non ha fornito dei dettagli.\nNon più quindi l’Assemblea costituente sognata da Maduro ma un ripensamento delle strutture, una sorta di Perestrojka, che preoccupa il bureau politico del Partito socialista unito. “Il Codice di commercio è così datato che non permette l’utilizzo di macchine da scrivere portatili né elettriche”, dice Rodríguez, il fratello, che promette “un nuovo modello economico popolare”. Senza elezioni all’orizzonte il chavismo cerca di sopravvivere, cambiando tutto per restare sé stesso.",
    "author": "Estefano Tamburrini\nAvvenire",
    "source": "Avvenire",
    "published_date": "2026-01-14"
  },
  "https://ristretti.org/venezuela-il-sit-in-delle-mamme-al-confine-adesso-liberate-anche-i-nostri-figli": {
    "title": "Venezuela. Il sit-in delle mamme al confine: “Adesso liberate anche i nostri figli”",
    "link": "https://ristretti.org/venezuela-il-sit-in-delle-mamme-al-confine-adesso-liberate-anche-i-nostri-figli",
    "content": "di Lucia Capuzzi\nAvvenire, 14 gennaio 2026\nLe chiamano le “donne della frontiera”: madri, sorelle, fidanzate delle decine di colombiani in cella dall’altra parte del confine con l’accusa di essere spie. Con le foto dei familiari si riuniscono all’imboccatura del ponte di Cúcuta: “Mio figlio Brandon Josué ha scontato la pena a giugno. Ma non lo lasciano andare”. “Credo che la presidente Delcy Rodríguez possa capirmi. Come lei domanda agli Usa la restituzione di Nicolás Maduro, anche io sono qui per chiedere di riavere mio figlio. Ha in mano un ordine di scarcerazione del 29 giugno scorso ma non lo lasciano andare. Per favore, scriva il nome, il mondo deve sapere, non mi sembra vero che qualcuno ci ascolti finalmente… Si chiama Brandon Josué Castaño Ocampo, guardi…”.\nAppesa al collo, Sandra mostra l’immagine serena del giovane, capelli cortissimi, occhi neri, camicia azzurra. “Chissà come sarà ora”. La madre non lo vede da sei anni e sette mesi. Da quando cioè, il 19 giugno 2019, Brandon Josué ha oltrepassato la frontiera tra Colombia e Venezuela e si è recato nel Táchira a trovare alcuni parenti. “Ne abbiamo tanti oltreconfine. Sono cresciuta là, all’epoca a Bogotà c’era la guerra e i miei genitori si sono trasferiti dall’altra parte. Siamo rimasti fino al 2015: poi è arrivata la crisi e siamo tornati indietro, a Cúcuta - aggiunge -. Abbiamo continuato ad andare e venire fin quando la situazione venezuelana non si è complicata”.\nCon il crollo dell’economia e l’incremento del malcontento popolare, la paura di infiltrazioni esterne dal Paese vicino - storico alleato degli Stati Uniti - è diventata un’ossessione per il regime di Caracas. I colombiani, come Brandon Josué, hanno cominciato ad essere guardati con sospetto. Al posto di blocco della guardia nazionale bolivariana, dunque, è stato fermato per “accertamenti”. Ed è finito al Rodeo II, una delle carceri simbolo della capitale con una condanna a sei anni per spionaggio. Là è rimasto anche se ha già scontato la pena. Sandra non può fargli visita ma lo sente una volta al mese. L’ultima il 6 gennaio, quando ha compiuto 28 anni. “Non sta bene, ha la tubercolosi… Quanto ancora dovrò aspettare per rivederlo? Per le sue figlie, di 7 e 9 anni, il padre è una voce e una fotografia”.\nO, meglio, la fotografia: quella con cui Sandra si presenta più volte alla settimana all’imboccatura del ponte Simón Bolívar di Cúcuta, principale punto di passaggio per il Venezuela, distante appena 315 metri. I familiari delle decine di colombiani prigionieri delle carceri di Caracas ci vanno dal 4 ottobre quando è circolata la voce di una mediazione del governo di Gustavo Petro per la loro liberazione.\nVenti giorni dopo, in 17 sono stati rilasciati. Fra loro David José Mise Durán, 31 anni di cui oltre uno trascorso dietro le sbarre di Boleita e Rodeo I, fratello di Nubia, la promotrice del gruppo delle “Donne della frontiera”, come tanti le chiamano. Mamme, sorelle, fidanzate che, senza una cadenza regolare, si radunano sul ponte da tutta la Colombia con le immagini dei propri cari, reclusi. Dalla cattura di Maduro, i sit-in si sono intensificati: se ne contano già sette. L’ultimo nella notte tra lunedì e martedì quando sono rimaste fino all’alba in veglia.\nNubia, come ogni volta, era là. “L’ho detto dal principio. Non importa che mio fratello sia libero. Non mi arrenderò fino a quando anche loro non torneranno”, racconta la venditrice di 31 anni che porta con sé le foto di nove giovani. “I parenti abitano lontano, non possono venire sempre. Li rappresento: erano con David José al Rodeo I - spiega -.\nE quando pure loro usciranno, continuerò a venire. Fino a quando non saranno a casa tutti”. “Tutti”. Difficile, però, sapere la cifra esatta. Le stime variano da venti a cinquanta poiché di tanti non si sa più niente. In gran parte giovani della regione che per sopravvivere fanno piccoli lavoretti - dal taxista all’ambulante - a cavallo dei 2.200 chilometri di frontiera, attraversata da quasi un secolo da multipli esosi. Quello dei colombiani in fuga del conflitto prima, quello dei venezuelani e dei rifugiati ridotti alla fame dal chavismo, poi. Guzmán Humberto Ramírez Angarita, 37 anni, è uno degli scomparsi. L’11 ottobre 2015 è stato arrestato dalle autorità venezuelane mentre trasportava un passeggero a bordo della sua moto da Cúcuta a Ureña. Da allora non si hanno notizie. “Faceva regolarmente quella tratta. Non aveva mai avuto problemi. Poi…”. Alla madre, Miriam Angarita, 68 anni, si strozza la voce. “Non è morto, lo so”, ripete. La donna - a cui le difficoltà motorie impediscono di lavorare e va avanti grazie alla solidarietà - si aggrappa tenacemente alla testimonianza di uno dei 17 liberati di due mesi fa. “Mi ha raccontato di avere sentito di un Guzmán Humberto al Rodeo II. Deve essere lui…”.\nIl cambio al vertice di Caracas le ha dato poi nuove speranze. “Donald Trump ha detto che avrebbe fatto uscire tutti i prigionieri. Se è riuscito a prendere Maduro può fare anche questo, no?”. Esattamente una settimana fa, il governo venezuelano ha annunciato il rilascio di un numero considerevole di detenuti. Da allora, sostiene di averne liberato 116, Foro Penal, la principale Ong impegnata nel settore, parla di meno della metà. I familiari attendono, fuori dalle carceri del Paese e sul ponte Simón Bolívar. “Torneremo e torneremo - conclude Nubia -. Arrendersi non è un’opzione”.",
    "author": "Lucia Capuzzi\nAvvenire",
    "source": "Avvenire",
    "published_date": "2026-01-14"
  },
  "https://ristretti.org/iran-trump-rilancia-e-parla-alle-piazze-laiuto-degli-usa-sta-per-arrivare": {
    "title": "Iran. Trump rilancia e parla alle piazze: “L’aiuto degli Usa sta per arrivare”",
    "link": "https://ristretti.org/iran-trump-rilancia-e-parla-alle-piazze-laiuto-degli-usa-sta-per-arrivare",
    "content": "di Emilio Minervini\nIl Dubbio, 14 gennaio 2026\nStrage di manifestanti, secondo le stime dall’emittente Iran International con sede a Londra sono 12mila le vittime della repressione. Dopo aver introdotto lunedì un dazio del 25% per chiunque commerci con l’Iran, il presidente degli Stati Uniti, Donald Trump, va all in nel supporto alle proteste che stanno scuotendo la Repubblica islamica. “Patrioti iraniani, continuate a protestare” ha scritto Trump su Truth, esortando i manifestanti iraniani a non mollare. “Prendetevi le vostre istituzioni - prosegue il post - Annotatevi i nomi degli assassini e di chi si macchia di abusi. Pagheranno un prezzo elevato”. “Ho annullato tutti gli incontri con i funzionari iraniani fino a quando l’insensata uccisione dei manifestanti non si fermerà”, prosegue.\nLunedì Trump aveva aperto alla possibilità di un incontro con funzionari del governo iraniano, specificando però che “potremmo dover agire prima”. Eventualità che sembra essersi concretizzata tanto che Trump chiude il suo post annunciando agli iraniani che “L’aiuto sta arrivando”. Nel frattempo il numero delle vittime causate dal massacro fratricida che si sta consumando nelle piazze delle città iraniane continua ad aumentare.\n“Il popolo iraniano oggi è indifeso e, nonostante tutto, è in piazza” ha detto ai microfoni di France Inter il regista iraniano vincitore della Palma d’Oro a Cannes e del Leone d’Oro e Venezia, Jafar Panahi. Ogni notte folle di manifestanti inondano le strade a gridare le proprie richieste, trovando come risposta il fuoco e il piombo delle forze del regime. Nonostante la violenza della repressione però ogni sera, quando cala il sole, migliaia di persone escono a manifestare. Secondo quanto confidato alla Reuters da un funzionario del governo iraniano, che ha parlato a condizione dell’anonimato, sarebbero 2mila i morti dal giorno d’inizio delle proteste, il 28 dicembre. Tra questi sarebbero contati anche i membri delle forze di sicurezza. In base alla stima redatta dall’emittente iraniana con sede a Londra Iran International, invece i morti sarebbero i 12mila. Numero frutto di un’analisi basata sull’utilizzo di diverse fonti tra cui due nell’ufficio presidenziale e una vicina al Consiglio supremo per la sicurezza nazionale, oltre a resoconti provenienti dall’interno del Corpo delle guardie della rivoluzione islamica dell’Iran (pasdaran), da testimonianze oculari di familiari e amici delle vittime e da resoconti medici. La maggior parte delle morti sarebbe stata causata nella notte tra l’8 e il 9 gennaio da membri delle Guardie della rivoluzione e delle milizie Basij.\nL’ordine di uccidere indiscriminatamente i manifestanti sarebbe arrivato direttamente dalla guida suprema del Paese, l’Ayatollah Ali Khamenei, con la conoscenza e l’approvazione dei vertici governativi. L’agenzia per i diritti umani Hrana segnala inoltre il raggiungimento di quota 10.721 arresti, anche se il numero potrebbe essere solo parziale. Tra questi c’è Erfan Soltani, 26 anni, arrestato nella città di Fardis lo scorso 8 gennaio nel corso delle proteste, oggi potrebbe essere impiccato. “Alla sua famiglia è stata comunicata la sua condanna a morte e che la sentenza sarà eseguita il 14 gennaio” ha dichiarato una fonte vicina alla famiglia citata da Iran Human Rights che “esprime profonda preoccupazione per l’escalation e la prosecuzione delle uccisioni di manifestanti e per il rischio di esecuzioni di massa, e chiede una risposta immediata da parte della comunità internazionale”.\nIl regime ha ormai impostato la sua narrazione: coloro che scendono in strada a protestare non sono cittadini iraniani, non sono studenti o lavoratori, sono terroristi, agenti stranieri pagati per rovesciare la repubblica islamica. La tv di stato iraniana ha mandato in onda un servizio girato all’interno di uno degli obitori improvvisati per accogliere le salme dei manifestanti uccisi dalle forze del regime. Il conduttore mostra i corpi e spiega come secondo diverse analisi balistiche le persone siano state uccise da terroristi nascosti tra i palazzi per gettare discredito contro i Basij o le Guardie della rivoluzione.\nAnche l’Alto Commissario dell’Onu, Volker Turk, è intervenuto su quanto sta accadendo nella Repubblica islamica, parlando di “orrore” per la violenza delle forze di sicurezza verso le persone che protestano. Turk ha esortato le autorità a “fermare immediatamente ogni forma di violenza e repressione” e a ripristinare “un accesso totale a internet e ai servizi di comunicazione”. “L’omicidio dei manifestanti pacifici deve terminare e non è accettabile definire “terrorista” chi protesta, per giustificare le violenze”, ha detto Turk, ricordando le proteste del 2022 in cui i civili hanno chiesto “cambiamenti fondamentali per il Paese”. “Ancora una volta, la reazione delle autorità è di infliggere una risposta brutale per legittimare richieste di cambiamenti”, ha affermato. Il ciclo di violenza, ha proseguito Turk, “non può continuare: le richieste degli iraniani di giustizia e uguaglianza devono essere ascoltate”. Turk infine ha ricordato che gli iraniani “hanno il diritto di protestare pacificamente. Le loro richieste devono essere ascoltate e non strumentalizzate”.",
    "author": "Emilio Minervini\nIl Dubbio",
    "source": "Il Dubbio",
    "published_date": "2026-01-14"
  },
  "https://ristretti.org/iran-litalia-si-muova-per-la-liberazione-di-djalali": {
    "title": "Iran. L’Italia si muova per la liberazione di Djalali",
    "link": "https://ristretti.org/iran-litalia-si-muova-per-la-liberazione-di-djalali",
    "content": "di Emanuele Azzità\nCorriere di Torino, 14 gennaio 2026\nNel bagno di sangue della repressione della rivolta iraniana, non possiamo dimenticarci del dottor Ahmadreza Djalali, lo scienziato esperto di medicina delle catastrofi. Djalali (di doppia cittadinanza iraniana e svedese) dal 2012 al 2015, ha lavorato all’università del Piemonte Orientale, nel Centro di ricerca Crimedim di Novara. Nel 2016 fu arrestato all’arrivo dell’aeroporto di Teheran dove era giunto su invito (trappola) della locale università. Accusato di spionaggio per Israele, cosa da lui sempre decisamente negata, era stato condannato all’impiccagione dopo un processo farsa.\nChiuso nel carcere di Devin, dopo i bombardamenti israeliani del giugno scorso era stato trasferito per poi essere riportato il 24 settembre, secondo la moglie svedese Vida Mehrannia, nel famigerato carcere. A nulla sono valse diverse iniziative per la sua liberazione. Nell’ultima assemblea dell’Onu c’è stata nuovamente la richiesta di Maria Malmer Stenergard, ministro degli esteri svedese, al suo omologo iraniano Abbas Araghchi. Nessuna risposta. La liberazione di Trentini e Burlò dal carcere venezuelano deve spingere a muoversi per avere la liberazione del dottor Djalali che dal 2019 il Consiglio Comunale di Novara ha nominato cittadino onorario.\nIn queste ore con i 12 mila morti tra i giovani che chiedono la libertà, è giunta anche la notizia di un’iniziativa iraniana per riprendere le trattative sul nucleare. Certo, non si potranno fermare le violenze, ma per uno scienziato che ormai tutti sentiamo italiano si può ancora fare qualcosa. Il mondo e l’Italia ha bisogno dello scienziato Ahmadreza Djalali, la diplomazia italiana faccia del tutto per liberarlo.",
    "author": "Emanuele Azzità\nCorriere",
    "source": "Corriere di Torino",
    "published_date": "2026-01-14"
  },
  "https://ristretti.org/invece-dellamnistia-lo-spray-al-peperoncino": {
    "title": "Invece dell’amnistia, lo spray al peperoncino",
    "link": "https://ristretti.org/invece-dellamnistia-lo-spray-al-peperoncino",
    "content": "di Maria Brucale*\nL’Unità, 13 gennaio 2026\nInvece di varare misure deflattive per rendere più dignitosa la vita nei penitenziari, il Governo aggiunge nuove armi repressive contro i reclusi. Altro che amnistia e indulto. Nonostante il numero record di suicidi dell’anno scorso in carcere, il governo tira dritto e tira fuori dal cilindro un altro asso nella manica. Onde rendere più confortevole il soggiorno dei detenuti, la polizia penitenziaria sarà dotata anche di spray al peperoncino. Le carceri sovraffollate allo stremo, in gran parte vetuste e degradate, sono concepite per infliggere dolore; disegnate come luoghi di costrizione ed eliminazione, scatole per chiudere, per contenere, per escludere. Loculi in molti casi in cui ogni accesso ai propri diritti, al decoro del vivere, all’igiene, al rispetto di sé, allo studio, alla formazione, al reinserimento, a una attività lavorativa, alla relazione con i familiari, alla cura delle proprie malattie è contratto gravemente e, assai spesso, del tutto negato.\nI ristretti vivono una condizione costante di abbrutimento e di sofferenza. Non conoscono appieno quali siano i loro diritti né come esercitarli. Compilano domandine che consegnano senza che siano protocollate o diversamente catalogate e ne perdono le tracce. Aspettano tempi indefiniti per risposte che non arrivano mentre sentono il corpo e lo spirito annichilirsi nella privazione, nella negazione di sé stessi, nella sottrazione di ogni piccola cosa che prima della reclusione costituiva l’indispensabile, l’essenza stessa della propria dignità di persona.\nA fronte di questa situazione è ormai corale la convinzione che una sola sia la strada da percorrere con urgenza. Un indulto, che riduca il carico delle presenze, che alleggerisca la pressione emotiva nelle carceri, che mitighi la prostrazione e la sofferenza dei reclusi e determini condizioni di lavoro meno opprimenti per la polizia penitenziaria e per il personale tutto. Invece no.\nSi pensa a strumenti nuovi per offendere, per punire, per procurare dolore, per alzare la tensione. Così il dipartimento per l’amministrazione penitenziaria dà il via alla sperimentazione in carcere dell’oleoresin capsicum meglio noto come spray al peperoncino, un infiammatorio che causa la dilatazione dei capillari. Al contatto, provoca una chiusura involontaria degli occhi, difficoltà respiratorie temporanee e un’intensa sensazione di bruciore sulla pelle e sulle mucose.\nClassificato come agente “non letale”, l’uso su individui con fragilità respiratorie o cardiache può comportare rischi significativi e, in rari casi, danni permanenti o fatali. Ciò che fa certamente, però, è palesare ancora e ancora una concezione del carcere come luogo di eliminazione che non aspira a recuperare ma a reprimere, che non tende a riabilitare ma a deprivare, che non nutre la speranza ma la spezza, che coltiva e incentiva l’aggressività per poi alzare le trame del conflitto, che genera violenza e con la violenza risponde.\n* Avvocato, Consiglio Direttivo di Nessuno tocchi Caino",
    "author": "Maria Brucale",
    "source": "Ristretti Orizzonti",
    "published_date": "2026-01-13"
  },
  "https://ristretti.org/litalia-verso-un-nuovo-arcipelago-del-41-bis": {
    "title": "L’Italia verso un nuovo “arcipelago” del 41 bis?",
    "link": "https://ristretti.org/litalia-verso-un-nuovo-arcipelago-del-41-bis",
    "content": "di Damiano Aliprandi\nIl Dubbio, 13 gennaio 2026\nL’allarme della Garante dei detenuti in Sardegna. Ma il contagio si allarga nel Paese. La Sardegna rischia di trasformarsi nuovamente in una gigantesca isola-carcere, una sorta di Cayenna del Mediterraneo dove la dignità umana finisce calpestata. Non è una suggestione, ma il timore concreto che Irene Testa, garante regionale dei detenuti, sta portando avanti con una battaglia solitaria e coraggiosa. Da settimane nell’isola si rincorrono voci, smentite e mezze verità: tre istituti sardi - Uta, Bancali e Nuoro - potrebbero essere convertiti in centri esclusivi per il regime del 41 bis. C’è chi dice che il piano sia già pronto, chi giura che non esista un solo documento ufficiale a confermarlo. Ma in questo polverone di incertezza, una cosa è chiara: un’ipotesi del genere rappresenta un ritorno al passato. E riguarda il Paese intero.\nIl caos di questi giorni getta nello sconforto chi il carcere lo vive ogni mattina, dagli agenti di polizia penitenziaria agli operatori sanitari. A Uta la situazione è già al collasso: 685 detenuti, 140 agenti stremati da turni massacranti, un solo psichiatra per tutto l’istituto. Durante un sopralluogo, la garante ha trovato una cella piena di sangue dopo il tentato suicidio di un detenuto. Alla richiesta di spiegazioni sulla mancata pulizia, gli agenti hanno risposto che non c’era personale disponibile: tutti impegnati nel padiglione destinato al 41 bis.\nEppure, paradossalmente, questa paura ha avuto un merito: ha costretto la politica sarda a smettere di guardare dall’altra parte. Per una volta, i riflettori sono accesi sulle condizioni reali delle celle. Le carceri sarde sono allo stremo, sembrano ormai gironi infernali dove il diritto viene calpestato ogni ora. Chi non ha mai varcato quei cancelli non può capire cosa significhi perdere la dignità in un sistema che dovrebbe rieducare e che invece si limita a punire e degradare.\nIl contagio del “carcere duro” da Alessandria a Viterbo - Sarebbe un errore pensare che questa sia solo una faccenda sarda. Il rischio di creare carceri “speciali” dedicate al 41 bis si allunga su tutto il Paese. Prendiamo Alessandria: il sindaco Giorgio Abonante è sul piede di guerra perché al carcere di San Michele dovrebbero arrivare 150 detenuti in regime di carcere duro entro gennaio 2026, con altri cinquanta previsti per giugno.\nUna scelta che rischia di scardinare l’identità di un istituto sempre aperto al territorio. Le attività della scuola carceraria sono state sospese immediatamente, i percorsi del volontariato bloccati. Anni di lavoro virtuoso cancellati senza alcun confronto, senza nemmeno informare il sindaco. Lo stesso clima si respira a Viterbo, dove Mammagialla già ospita cinquanta detenuti al 41 bis ed è gravata da sovraffollamento cronico e carenza di organico.\nQuesta tendenza a creare “isole nell’isola” o ghetti blindati ci riporta a un modello che l’Italia pensava di aver superato. Bisogna guardare agli anni Novanta, quando Asinara e Pianosa erano i simboli di una giustizia che isolava totalmente il detenuto, usando la geografia come barriera insormontabile. Dopo le stragi di Capaci e via d’Amelio del 1992, il governo riaprì d’urgenza le sezioni di massima sicurezza delle due isole. Nel giro di una notte, circa trecento detenuti furono trasferiti: i primi a cui veniva applicato il nuovo regime del carcere duro.\nL’Asinara e Pianosa divennero luoghi dove le condizioni di detenzione erano considerate disumane da numerose organizzazioni umanitarie nazionali e internazionali. Nel 1993 un rapporto di Amnesty International denunciò le brutalità subite dai reclusi. Si parlò di pestaggi quotidiani, detenuti lasciati al freddo, cibo “corretto” con sputi, urina, pezzi di vetro. Non mancavano le ordinanze dei magistrati di sorveglianza che denunciarono gli abusi e soprattutto l’utilizzo del 41 bis senza valutare caso per caso.\nIl caso fu investito dalla Consulta che dichiarò costituzionale il regime speciale, ma a una condizione: le proroghe non dovevano essere collettive. E infatti l’allora ministro Conso, dopo una valutazione individuale, non rinnovò il 41 bis per circa 300 persone. Quei luoghi furono chiusi nel 1998 non solo per restituire le isole al loro “ruolo ecologico e turistico”, ma perché incompatibili con uno Stato di diritto che voglia definirsi tale. Riaprire oggi quella strada, concentrando centinaia di esponenti della criminalità organizzata in pochi punti critici, è un salto nel buio che mette a rischio la sicurezza dei territori e la salute mentale di chi deve gestire quelle strutture.\nIl diritto calpestato e la punizione delle famiglie - C’è poi un punto fondamentale che spesso viene dimenticato: la territorialità della pena. L’articolo 14 dell’Ordinamento penitenziario parla chiaro: i detenuti hanno diritto di essere assegnati a un istituto quanto più vicino possibile alla famiglia o al proprio centro di riferimento sociale. Non è un privilegio, è un diritto finalizzato al reinserimento. Il decreto legislativo 124 del 2018 ha ribadito e rafforzato questo principio.\nMa se trasformiamo la Sardegna nel polo del 41 bis, condanniamo migliaia di persone - mogli, figli, genitori che spesso non hanno alcuna colpa - a viaggi infiniti, costi insostenibili e fatiche burocratiche estenuanti. Si crea una sorta di “esilio” che aggiunge sofferenza inutile a una pena già durissima. Ma a questo si aggiungerebbe un altro problema. La presidente del Tribunale di Sorveglianza di Cagliari, Maria Cristina Ornano, ha messo in guardia: “Stiamo parlando di detenuti ancora al vertice di organizzazioni criminali. Persone che si portano dietro familiari e sodali. C’è il rischio concreto di infiltrazioni mafiose e anche quello del riciclaggio di danaro sporco”.\nAllontanare comunque un uomo dai suoi affetti significa togliergli l’unico motivo per sperare in un futuro diverso, alimentando solo rabbia e isolamento. La Sardegna ha già un rapporto detenuti-popolazione tra i più alti d’Italia: un detenuto ogni 680 abitanti. Degli oltre duemila detenuti presenti negli istituti sardi, più di mille non sono sardi. E già oggi più della metà dei detenuti nelle carceri dell’isola è in regime di alta sorveglianza o uscita dal 41 bis.\nIl sistema nazionale è in apnea. Nel 2025 si sono contate 238 morti in carcere, di cui 79 suicidi. È il bilancio più cupo degli ultimi anni. I crimini denunciati all’autorità giudiziaria nel primo semestre del 2025 sono stati 1.140.825, rispetto ai 1.199.072 dello stesso periodo del 2024: una diminuzione del 4,8 per cento. L’aumento dei detenuti non può essere spiegato con un aumento della criminalità. In questo scenario, le denunce a mezzo stampa e le visite ispettive sono ormai “armi spuntate”. Irene Testa lo dice chiaramente: non bastano più le buone intenzioni o i disegni di legge che restano a prendere polvere nei cassetti delle commissioni. Chi conosce i regolamenti sa che quegli strumenti oggi sono inutili per cambiare davvero le cose.\nLa sfida della Costituzione - La proposta della garante è tanto semplice quanto dirompente: usare la Costituzione. L’articolo 62 permette a un terzo dei parlamentari di convocare una seduta straordinaria delle Camere. È l’unica via per obbligare il Parlamento a discutere del carcere nella sua interezza e complessità, senza scorciatoie. “Credo che tutti siamo consapevoli del fatto che, pur apprezzando le intenzioni, non siano sufficienti gli interventi di fine seduta, le interrogazioni o il deposito di disegni di legge che non saranno mai presi in considerazione”, spiega Testa. “Vero è che sono strumenti a disposizione dei parlamentari ma chi ha un minimo di dimestichezza con i regolamenti parlamentari sa che non porteranno a nulla”. Serve una chiamata alla responsabilità che coinvolga tutti, nell’interesse dell’isola e del continente. La Sardegna ha già conosciuto nel suo passato il peso di una narrazione che la relegava a isola-carcere. È una stagione che appartiene alla storia e che non può essere riproposta, nemmeno indirettamente. Come ha affermato l’assessora regionale Desirè Manca al tavolo nazionale: “L’insularità non può essere assunta come criterio implicito di destinazione carceraria”.",
    "author": "Damiano Aliprandi\nIl Dubbio",
    "source": "Il Dubbio",
    "published_date": "2026-01-13"
  },
  "https://ristretti.org/carceri-monsignor-baturi-non-sacrificare-il-rapporto-con-il-territorio": {
    "title": "Carceri, monsignor Baturi: non sacrificare il rapporto con il territorio",
    "link": "https://ristretti.org/carceri-monsignor-baturi-non-sacrificare-il-rapporto-con-il-territorio",
    "content": "di Roberta Barbi\nvaticannews.va, 13 gennaio 2026\nIn un’ottica di razionalizzazione degli spazi, il governo ha proposto di ricollocare i circa 750 detenuti sottoposti al regime del 41 bis, il cosiddetto “carcere duro” in istituti appositi, riducendo alcune Regioni come la Sardegna a territori con il solo circuito dell’alta sicurezza. L’arcivescovo di Cagliari e segretario generale della Cei: “Verrebbe meno la fondamentale attività di reinserimento che la Chiesa e gli altri operatori svolgono”. Era il 18 dicembre quando, in una seduta straordinaria della Conferenza Unificata, il governo ha illustrato il nuovo piano di ridefinizione degli spazi detentivi, palesando l’intenzione di destinare i detenuti al 41bis in strutture apposite e non più, come accade oggi, in sezioni separate di istituti di reclusione comuni, che prevedono anche altri circuiti detentivi.\nQuesto comporterà inevitabilmente una maggiore concentrazione di questi in sole sette strutture individuate e in una porzione inferiore di territorio nazionale, riducendo le Regioni coinvolte da otto a cinque. “Questa decisione crea problemi già nell’immediato, con il trasferimento degli altri detenuti e la conseguente difficoltà a mantenere i rapporti familiari”, dichiara monsignor Giuseppe Baturi, arcivescovo di Cagliari e segretario generale della Conferenza Episcopale italiana.\nTra le altre conseguenze problematiche di questa decisione, c’è il sovraffollamento che inevitabilmente si crea nel momento in cui vanno adeguati i nuovi spazi, e l’interruzione del rapporto con il territorio, fondamentale per un carcere che ottemperi il mandato costituzionale di essere un’esperienza riabilitativa e non punitiva: “Alterare la proporzione dei detenuti presenti significa alterare il lavoro che si fa da anni e toglie la speranza a chi è dentro”, prosegue il presule, che riguardo al regime del 41 bis - il cosiddetto carcere duro - afferma: “C’è un problema di valutazione di questo regime detentivo che dovrebbe essere graduato in base alle esigenze”.\nChe questo provvedimento rischi di rendere la Sardegna un territorio periferico e marginale in cui rinchiudere e dimenticare qualcuno come già fu per l’Asinara, è molto chiaro, tanto è vero che in merito è già intervenuto il vescovo di Nuoro, monsignor Antonello Mura che in un editoriale sulla rivista diocesana L’Ortobene aveva denunciato le proprie perplessità in merito a “un trattamento che sa più di annientamento della persona che di rieducazione”. “Le critiche del vescovo di Nuoro sono condivisibili e hanno trovato riscontro in buona parte della società civile”, afferma ancora l’arcivescovo di Cagliari, capoluogo sardo che sarebbe ugualmente messo a rischio da questo provvedimento. “Prima di prendere decisioni del genere dovrebbero essere consultate tutte le parti coinvolte e trovare insieme una soluzione - conclude mons. Baturi - il futuro del carcere esige una presa di responsabilità non solo della politica, ma anche della società civile”.\nNel dibattito sul tema, una delle argomentazioni con le quali le autorità regionali della Sardegna si sono opposte al governo, è stata quella della sanità sarda che verserebbe in una situazione già piuttosto difficile, che potrebbe essere ulteriormente appesantita anche da un semplice accesso al pronto soccorso di un detenuto al 41bis: “Il tema fa capire che certe soluzioni vanno preparate all’interno di un dialogo con la comunità - interviene ancora l’arcivescovo di Cagliari - tutte le comunità devono assumersi obblighi di solidarietà rispetto al carcere”.\nMonsignor Baturi il 31 dicembre scorso ha chiuso l’Anno Santo dedicato alla speranza nel santuario di Nostra Signora di Bonaria alla presenza di una croce in legno di ginepro realizzata dai ristretti della casa circondariale di Uta, che durante il Giubileo ha compiuto un pellegrinaggio attraverso l’isola e che rappresenta “un legame tra coloro che soffrono e chiedono perdono con il resto della società”. Nella sua omelia, il presule ha evidenziato i due momenti fondamentali dell’inizio e della fine dell’Anno Santo, con Papa Francesco che ha aperto una Porta Santa nel carcere di Rebibbia e Papa Leone che ha ricevuto i detenuti di tutto il mondo nell’appuntamento giubilare loro dedicato: “Dobbiamo pregare affinché in futuro ci sia un atto di responsabilità che riconduca il carcere a un luogo in cui la privazione della libertà sia ragionevole e capace di creare percorsi di novità di vita e di riconciliazione”.\n“Ora la politica deve dare risposte su tanti temi che riguardano il carcere - prosegue il segretario generale dei vescovi - l’adeguatezza degli spazi, ma anche i percorsi di riabilitazione, la giustizia riparativa e, perché no, atti di clemenza”. Sugli appelli, finora inascoltati, in merito, di Papa Francesco prima e Papa Leone poi, monsignor Baturi ricorda la proposta di questi giorni, di “un indulto differito, cioè programmato e accompagnato”. L’appello, comunque, resta lo stesso: “Non restare inerti davanti al grido che viene dal carcere”, ha chiosato.",
    "author": "Roberta Barbi",
    "source": "vaticannews.va",
    "published_date": "2026-01-13"
  },
  "https://ristretti.org/i-detenuti-sprecano-il-loro-tempo-chi-ha-sbagliato-riparta-dalle-misure-alternative": {
    "title": "I detenuti sprecano il loro tempo. Chi ha sbagliato riparta dalle misure alternative",
    "link": "https://ristretti.org/i-detenuti-sprecano-il-loro-tempo-chi-ha-sbagliato-riparta-dalle-misure-alternative",
    "content": "di Fabio Gianfilippi*\nIl Riformista, 13 gennaio 2026\nLa legge penitenziaria compie cinquanta anni. Il regolamento di esecuzione ne compie venticinque. Un percorso lungo, e non esente da contraddizioni, in cui di certo il mondo dell’esecuzione penale ha imparato a conoscere il prezioso contributo che alla risocializzazione degli autori di reato possono dare le misure alternative alla detenzione. Il tempo delle pene è importante, perché non è neutro l’effetto che si produce su chi vi è sottoposto. Il tempo trascorso in carcere, che resta comunque un luogo di sofferenza, assume un significato diverso a seconda di come è vissuto. Se è sprecato in un contesto degradato e povero di umanità e di opportunità di crescita, rischierà di tradursi in un orizzonte chiuso ad un futuro di cambiamento, e rinforzerà in chi lo vive un senso, magari già sperimentato, di isolamento, di rabbia e di rancore. Se costituisce l’occasione per una migliore comprensione di sé, per fare i conti con ciò che è andato per il verso sbagliato, con i drammi di cui si è stati responsabili, e per provare a cercare chiavi nuove per decodificare le proprie, per quanto esigue, opportunità di futuro, allora può contribuire seriamente all’evoluzione della persona condannata e a ridurre, sensibilmente, il pericolo per la sicurezza della collettività.\nL’importanza delle misure alternative - A quel punto possono utilmente innestarsi le misure alternative alla detenzione, quale forma efficace di “convalescenza sociale”, con le parole di Glauco Giostra, un accompagnamento della persona al rientro in comunità, mediante prescrizioni impeditive, ma soprattutto contatti significativi con i servizi sociali e con le altre agenzie territoriali in grado di indirizzare e sostenere lo sforzo di ritorno alla libertà di chi ha quote di pena che progressivamente si approssimano al suo termine. È il tempo per la costruzione di un “Fuori”, per utilizzare il suggestivo titolo del film di Martone sull’esperienza detentiva di Goliarda Sapienza, che non riproduca il peggio di quanto vissuto “dentro”, ma davvero si faccia esperienza in grado di rinforzare i propositi positivi di chi vuole riprendere in mano la propria vita.\nCome far funzionare le misure alternative - Perché simili strumenti funzionino davvero, occorre che le misure alternative alla detenzione, quando riferite a persone che hanno intrapreso l’esecuzione penale in carcere, siano concesse, in modo prudente e informato mediante una ampia istruttoria, all’esito di percorsi di osservazione seri, da parte della magistratura di sorveglianza. Suo è il compito, assegnatole dalla legge, di decidere avendo in mente la fotografia dei reati commessi dall’interessato, come punto di partenza della sua indagine, da mettere poi a confronto con l’evoluzione personale compiuta.\nLa garanzia della revoca - Occorre essere aperti a stimolare, e poi cogliere, i segnali di cambiamento, a valorizzare i punti di forza, a puntellare le criticità con sostegni proporzionati. C’è un tempo giusto, anche se difficile da individuare, come ha ben saputo scrivere Elvio Fassone. E poi potrebbe essere tardi. A monte è quindi essenziale una osservazione individualizzata, che richiede risorse umane ed una quotidianità penitenziaria ricca di opportunità, e non invece sterilmente chiusa al perimetro asfittico delle camere detentive. A valle della concessione non deve venir meno l’attenzione alle difficoltà che possono emergere, e perciò ancora una volta serve lo sguardo degli Uffici esecuzione penale esterna, e delle forze dell’ordine, perché le misure alternative sono prove sul territorio, e quando emerge che non procedono nel rispetto degli obiettivi risocializzanti che ci si è prefissi, possono, e devono, essere revocate. Il sovraffollamento drammatico, che oggi affligge il mondo penitenziario, è un ostacolo gravoso alla costruzione di questi percorsi, prosciuga le risorse dell’amministrazione nella gestione dell’emergenza alloggiativa, favorisce un contesto intramurario fatto di tensioni, di spazi angusti e non opportunamente mantenuti, riduce i contatti delle persone detenute con gli operatori e le allontana, spesso, dai nuclei familiari e dai centri di interesse sociale, che costituiscono il volàno per immaginare un futuro di ritorno in società. Si creano “desertificazione affettiva”, degrado, violazioni di diritti, carenza di percorsi educativi e lavorativi, reati ulteriori, maturati in un contesto carcerario che si fa scenario di nuova criminalità, si genera una vera e propria dispnea… di futuro.\nContrastare il sovraffollamento - Secondo le fonti sovranazionali, le misure alternative alla detenzione sono un valido strumento di contrasto al sovraffollamento carcerario, ed hanno soprattutto un risultato premiante, dal punto di vista statistico, rispetto al pericolo di recidiva nel reato, altrimenti estremamente probabile, in chi non ha avuto l’occasione di sperimentarle. Tuttavia, occorre essere consapevoli che il pur lodevole obiettivo di ridurre le presenze in carcere, non può costituire la sola ragione per concederne. La loro efficacia è direttamente proporzionata alla serietà con cui si è costruito il progetto di reinserimento su cui si basano, alla motivazione che la persona detenuta è pronta a metterci e alla fiducia che le istituzioni devono concedere a chi voglia intraprendere il cammino.\nEsiste il rischio che una misura non vada come sperato, anche quando, come doveroso, si è adoperata la massima attenzione nella valutazione degli elementi a disposizione. Occorre essere consapevoli che questa assunzione di rischio è una scelta dell’ordinamento, connaturata ai giudizi prognostici che sono necessari, e dettata da una precisa logica, lungimirante, che tiene conto della grande efficacia delle misure alternative nella stragrande maggioranza dei casi.\n*Magistrato di sorveglianza",
    "author": "Fabio Gianfilippi",
    "source": "Il Riformista",
    "published_date": "2026-01-13"
  },
  "https://ristretti.org/i-magistrati-fanno-fatica-a-concedere-misure-alternative-se-al-reo-viene-negata-una-seconda-occasione-in-societa": {
    "title": "I magistrati fanno fatica a concedere misure alternative. Se al reo viene negata una seconda occasione in società",
    "link": "https://ristretti.org/i-magistrati-fanno-fatica-a-concedere-misure-alternative-se-al-reo-viene-negata-una-seconda-occasione-in-societa",
    "content": "di Gianpaolo Catanzariti*\nIl Riformista, 13 gennaio 2026\nTutte le volte che i giornali e le tv diffondono la notizia di un delitto commesso con violenza da un detenuto in misura alternativa al carcere, un vortice irrazionale travolge la nostra società. In realtà, proprio in queste drammatiche occasioni, con la forza della ragione, bisogna difendere, rivendicandone l’allargamento, le misure alternative e le opportunità di lavoro all’esterno. Senza aggiungere l’ennesimo “chiodo sulla bara” ad un sistema di per sé già sgangherato. Se vogliamo dare forma ai princìpi costituzionali sulle pene e sul carcere, rendendo, così, più sicura la società, dobbiamo pretendere condizioni detentive rispettose della dignità umana. Solo attraverso uno sviluppo personale e sociale del reo possiamo favorire il suo reinserimento, rafforzando, così, la sicurezza collettiva. Lo avevano chiaro i costituenti nel 1948.\nSindrome da prisonizzazione - Lo aveva chiaro il legislatore del 1975, con la radicale sostituzione del regolamento fascista del 1931, disegnando apposite misure alternative alla detenzione nonché specifici obblighi di opportunità lavorative per i reclusi. Non si trattava di un mero sentimento di bontà, pur nella consapevolezza di dover ridurre il sovraccarico umano nelle celle. Era, piuttosto, una vera utilità sociale, dettata dalla esigenza di contrastare la c.d. sindrome da prisonizzazione, ovvero quel processo di immedesimazione disumanizzante nella vita in prigione, nonché la ghettizzazione nella società civile, fattori determinanti per la replica di condotte criminali una volta fuori dal carcere.\nDifficoltà della magistratura - Purtroppo, a distanza di 50 anni dalla loro introduzione, dobbiamo riconoscere come l’effetto deflattivo delle misure alternative sia stato del tutto annullato dalla fabbrica di nuovi reati delle diverse compagini alternatesi al governo, dall’inasprimento delle pene e dalla schizofrenica estensione delle ostatività, in ragione di contingenti pulsioni. Si riscontra, inoltre, una evidente difficoltà della magistratura nella concessione delle misure alternative, condizionata, oltre che da insufficienti risorse umane, dalla violenza della pubblica opinione appositamente orientata da una politica irresponsabile e dai media sempre più aggressivi.\nA fronte di circa 43.000 nuovi ingressi in carcere (04/24 - 04/25), i detenuti usciti nello stesso periodo in misura sono poco più di 19.000. Ancora oggi, in carcere vi sono 20.000 detenuti con pena residua fino a 3 anni, possibili fruitori, quindi, di percorsi di reinserimento sociale. Esiste un dato, però, che dovrebbe indurci a rivendicare l’incremento delle misure alternative al carcere e delle opportunità di lavoro, soprattutto all’esterno, difendendole da ogni attacco: la significativa riduzione della recidiva. I pochi studi effettuati in Italia ci dicono come la ricaduta nel reato di coloro che si trovano in carcere “sino all’ultimo giorno” sia pari al 70%. Le revoche delle misure alternative per la commissione di nuovi reati sono, in media, addirittura pari a 0,19%. Anche il cedimento alle lusinghe criminali, al termine della misura o di concrete opportunità lavorative all’esterno, si riduce drasticamente (una forbice che oscilla tra il 2% per gli occupati e il 19% tra gli affidati).\nOggi, purtroppo, oltre alle drammatiche condizioni di sovraffollamento dei nostri istituti di pena, siamo costretti a registrare una palese carenza di opportunità lavorative, specie all’esterno, per i reclusi. Secondo l’ultima relazione ministeriale, solo il 32% dei detenuti lavora, per la quasi totalità all’interno delle carceri, in attività per nulla formative o poco professionalizzanti. Solo il 5% lavora all’esterno, alle dipendenze di cooperative (4%) e aziende private (1%). Anche sul piano economico-finanziario converrebbe l’ampliamento dei percorsi risocializzanti. Si calcola che la mancanza di opportunità lavorative per i detenuti priva lo Stato di un ritorno sul Pil fino a 480 milioni di euro l’anno.\nIl sistema che incide sul bilancio pubblico - Ancora, il sistema delle misure alternative alla detenzione incide, sul bilancio pubblico, meno di un decimo rispetto a quello carcerario. Siamo, però, prigionieri di un sistema gravato da una cronica inadeguatezza delle risorse destinate al trattamento, alla individuazione di percorsi individuali. Troppo orientato a scandagliare spericolate introspettive di colpa, piuttosto che a verificarne la tenuta comportamentale e relazionale.\nLa responsabilità di vanificare l’effetto benefico - Ci assumiamo, così, la responsabilità di vanificare l’effetto benefico, già sperimentato in diverse nazioni, prodotto, sulla sicurezza dei cittadini, da una pena detentiva dal volto umano, avviata lungo concreti ed effettivi percorsi di risocializzazione. Eppure, se solo informassimo correttamente la pubblica opinione, con dati del tutto inoppugnabili, sulla utilità del reinserimento sociale, pur graduale, del reo, potremmo riscontrare un consenso diffuso tra la popolazione, come dimostrato in Francia, alcuni anni fa, dai sondaggi condotti nell’ambito di uno studio su “Les mesures alternatives” e la loro efficacia nel contrasto alla recidiva.\n*Avvocato penalista, Responsabile Osservatorio Carcere UCPI",
    "author": "Gianpaolo Catanzariti",
    "source": "Il Riformista",
    "published_date": "2026-01-13"
  },
  "https://ristretti.org/il-carcere-e-una-fabbrica-di-delinquenti-le-misure-alternative-dovrebbero-sostituire-la-reclusione": {
    "title": "Il carcere è una fabbrica di delinquenti: le misure alternative dovrebbero sostituire la reclusione",
    "link": "https://ristretti.org/il-carcere-e-una-fabbrica-di-delinquenti-le-misure-alternative-dovrebbero-sostituire-la-reclusione",
    "content": "di Francesco d’Errico*\nIl Riformista, 13 gennaio 2026\nI dati offrono uno scenario chiaro ed inequivocabile: da un lato chi esegue la pena esclusivamente in carcere torna a delinquere circa nel 70% dei casi, dall’altro chi accede alle misure alternative lo fa solo nel 17% delle volte. Più carcere non equivale a maggiore sicurezza. Anzi, statistiche alla mano, corrisponde al suo esatto contrario. Le misure alternative, speriamo presto principali, rappresentano uno strumento fondamentale sia per inverare un modello davvero garantista di pena, sia per assicurare alla comunità maggiore ordine. Lo scenario politico, non si può negare, indurrebbe a relegare questo programma a un futuro remoto. Tuttavia, anche per ottenere risultati positivi a breve termine, è necessario avere chiara la prospettiva di fondo a cui si vuole tendere. Per uscire dall’era della regressione illiberale, bisogna cominciare a illuminare il volto costituzionale della giustizia penale.\nInterno giorno. Federal Correctional Institution di Danbury. Connecticut, Stati Uniti. Due piccoli spacciatori di droga sono buttati in una cella di un penitenziario a bassa sicurezza. Sono privati della libertà personale: subiscono gli effetti di una detenzione passiva, perdono tempo, contano i giorni, le ore e i secondi che li separano dal fine pena. In assenza di concrete opportunità di risocializzazione, la loro permanenza nell’istituto si trasforma presto in un corso di perfezionamento per fuorilegge. I due, infatti, tra una chiacchiera e l’altra, consapevoli delle difficoltà che incontreranno una volta fuori, colpiti da uno stigma che non sparisce nemmeno dopo essersi lasciati la cattività alle spalle, iniziano a confrontarsi sulle proprie esperienze da narcotrafficanti.\nCosì, nascono le basi per una missione futura: far volare chili e chili di polvere bianca dalla Colombia agli USA mettendo a frutto il rapporto nato dietro le sbarre. È quanto racconta il protagonista del film “Blow”, basato sulla vera storia di George Jung: “Danbury non era una prigione. Era una scuola del crimine. Entrai con un diploma in marijuana, ne uscii con un dottorato in cocaina”. Una vicenda specifica, certo, ma al tempo stesso portatrice di una verità universale, valida ad ogni latitudine, anche fuori dal grande schermo: il carcere, in quanto tale, se non accompagnato da seri percorsi trattamentali, altro non è se non quella “fabbrica di delinquenti” di cui parlava già Filippo Turati nel 1904.\nLa vera funzione del carcere - Non è un caso, in effetti, che i padri costituenti, figli dell’ingiusta galera fascista, all’articolo 27, terzo comma della Costituzione, abbiano deciso di declinare “le pene” al plurale, non menzionando la prigione quale unica possibile via punitiva e concependo la reclusione come l’extrema ratio, cioè un dispositivo da attivare solo quando assolutamente inevitabile. In tal senso, nonostante il Paese sia infestato dagli spettri del populismo, dominato dalle paranoie securitarie e inquinato dalle radiazioni panpenaliste, sarebbe giunta l’ora di dare avvio ad una sfida epocale: la trasformazione delle misure alternative in pene principali. Non più la detenzione, dunque, quale approdo naturale da sostituire, solo in vista di date e stringenti condizioni, con la “punizione in libertà”, bensì la previsione di quest’ultima quale risposta repressiva di base del nostro ordinamento. Il tempo, unica risorsa oggettivamente e inesorabilmente uguale per tutti, resterebbe il faro per calibrare, proporzionalmente, la dosimetria del castigo; la pena agita in libertà, però, con i dovuti controlli dell’autorità, ne uscirebbe rivalutata e trasmutata in chiave principale, lasciandosi alle spalle il ruolo della mera alternativa alla detenzione.\nL’utilità delle misure alternative: più efficaci rispetto alla reclusione - Si tratterebbe, a ben vedere, di una proposta non solo più giusta, in quanto maggiormente aderente ai princìpi di umanità e del finalismo risocializzante, ma anche più utile ed efficace rispetto agli scopi di prevenzione dei delitti e di sicurezza pubblica. Sebbene, infatti, le misure alternative assurgano agli onori della cronaca soltanto quando non funzionano, a causa della distorsione mediatica permanente che affligge il tema della giustizia penale, i dati offrono uno scenario chiaro ed inequivocabile: da un lato chi esegue la pena esclusivamente in carcere torna a delinquere circa nel 70% dei casi, dall’altro chi accede alle misure alternative lo fa solo nel 17% delle volte. Come se non bastasse, soltanto poco più dell’1% delle misure alternative viene revocato per la commissione di nuovi reati durante lo svolgimento. E ancora: la percentuale di recidiva scende al di sotto del 5% in coloro che, nel corso dell’espiazione della pena, accedono a programmi formativi o lavorativi.\n*Presidente Associazione Extrema Ratio",
    "author": null,
    "source": "Il Riformista",
    "published_date": "2026-01-13"
  },
  "https://ristretti.org/referendum-il-22-e-23-marzo-il-no-presenta-gia-ricorso": {
    "title": "Referendum il 22 e 23 marzo. Il “No” presenta già ricorso",
    "link": "https://ristretti.org/referendum-il-22-e-23-marzo-il-no-presenta-gia-ricorso",
    "content": "di Andrea Colombo\nIl Manifesto, 13 gennaio 2026\nIl referendum sulla riforma della giustizia si terrà il 22 e 23 marzo. Come annunciato dalla premier in conferenza stampa, il Cdm ha ufficializzato ieri la data. Nelle stesse giornate si svolgeranno le elezioni suppletive per i due seggi del Veneto vacanti dopo il passaggio al governo della Regione di Alberto Stefani e Massimo Bitonci. Perché il referendum sia ufficialmente promulgato manca solo la firma del capo dello Stato che è intenzionato a fare presto: entro il 17 gennaio, data in cui scadranno i 60 giorni dall’approvazione da parte della Cassazione delle quattro richieste di indire il referendum avanzate dai parlamentari sia della maggioranza che dell’opposizione. Dal Colle si segnala infatti che Mattarella ritiene non esistano problemi di costituzionalità.\nI 15 giuristi promotori della raccolta di firme per indire anche loro il referendum cercheranno di far slittare la data del voto presentando oggi stesso un ricorso al Tar del Lazio per chiedere la sospensiva. Trattandosi di un ricorso amministrativo, la richiesta non inficerà comunque la firma di Mattarella che il Comitato per il No informerà questa mattina, subito prima di depositare il ricorso. Per comprensibili motivi di opportunità istituzionale, il No preferisce non ricorrere contro un referendum già promulgato dal presidente della Repubblica. Di qui la decisione di anticiparlo, presentando immediatamente il ricorso.\n“Il governo ha deciso di ignorare la Costituzione che concede tre mesi per la proposizione del referendum”, afferma il portavoce dei 15 giuristi Carlo Guglielmi. “Informeremo il presidente della Repubblica e i Comitati promotori parlamentari delle nostre iniziative a tutela della legalità repubblicana in tutte le sedi giudiziarie che la Costituzione prevede”, prosegue il portavoce. L’allusione a diverse sedi giudiziarie fa intendere che, anche qualora il Tar desse loro torto, i 15 giuristi non si arrenderebbero. Se arriveranno entro il 30 gennaio a 500mila firme, traguardo a portata di mano avendone già raggiunte 350mila in 20 giorni, il loro Comitato diventerà “potere dello Stato”. A quel punto sarà possibile sollevare il conflitto di attribuzione di fronte alla Corte costituzionale.\nI motivi che spingono l’intero fronte del No a insistere per la raccolta di firme nonostante il referendum sia già stato deciso sono molteplici. Quello di gran lunga principale è la convinzione che il tempo lavori a loro favore. I sondaggi dicono che il No è effettivamente in rimonta, il Sì sarebbe ancora in vantaggio ma lo scarto si è molto assottigliato. Le poche settimane che il Comitato mira a guadagnare con i ricorsi potrebbero fare la differenza. C’è anche un questione economica: se avrà modo di presentare le 500mila firme valide necessarie, il Comitato riceverà un rimborso pari a un euro per firma raggiunta. Tra i 15 c’è chi vorrebbe rinunciare comunque al rimborso, per evitare possibili speculazioni demagogiche, e chi invece ritiene che sarebbe meglio devolverlo tutto ai comitati per il No sul territorio.\nCome potere dello Stato, il Comitato avrebbe maggior agio nel decidere a chi affidare i messaggi elettorali soprattutto in tv. Al momento infatti quegli spazi sarebbero riservati ai 15 promotori anche se un accordo in materia con la Cgil e i partiti del No è già stato raggiunto la settimana scorsa. Non sembra invece fondato il sospetto, del quale la premier aveva parlato rispondendo a precisa domanda anche nella conferenza stampa di inizio anno, di una manovra per garantire l’elezione del prossimo Csm prima che la riforma sia in vigore. Il Csm dovrà essere rinnovato nel gennaio del 2027. In caso di vittoria del Sì ci sarà comunque tutto il tempo per varare un decreto attuativo, anche in caso di slittamento del voto.\nA cercare di evitare che lo scontro si trasformi in un confronto fra destra e sinistra invece che sulla riforma hanno provato ieri alcuni esponenti del centrosinistra favorevoli alla riforma, nell’assemblea convocata da Libertà Eguale a Firenze: il costituzionalista Barbera, l’ex ministro Salvi, la renziana Paita. “Non possiamo lasciare alla destra la bandiera delle riforme!, dice Pina Picierno. “A sinistra sono in molto a voler votare Sì”, assicura l’ex parlamentare Paola Concia. “Siamo di centrosinistra e così voteremo alle politiche ma siamo per il Sì”, sottolinea il costituzionalista Ceccanti. Ma impedire che il referendum diventi un pronunciamento su Giorgia Meloni sarà difficile. Probabilmente impossibile.",
    "author": "Andrea Colombo\nIl Manifesto",
    "source": "Il Manifesto",
    "published_date": "2026-01-13"
  },
  "https://ristretti.org/rossanda-pintor-e-la-gloriosa-storia-garantista-della-gauche": {
    "title": "Rossanda, Pintor e la gloriosa storia garantista della “gauche”",
    "link": "https://ristretti.org/rossanda-pintor-e-la-gloriosa-storia-garantista-della-gauche",
    "content": "di Tiziana Maiolo\nIl Dubbio, 13 gennaio 2026\nÈ bello immaginare Rossana Rossanda con la sua fierezza battagliera, e Luigi Pintor e la sua distaccata ironia, seduti al fianco, o magari alla guida, della “sinistra che vota SÌ” sul referendum, riunita a Firenze. Gli eretici di un tempo, ben più trasgressivi di quelli di oggi, uniti ai fratelli minori proprio sul tema della giustizia. Quella che separò e portò su sponde opposte, negli anni in cui non c’era ancora neppure il processo accusatorio, i fondatori del “Manifesto”, quotidiano comunista, dall’ “Unità”, organo del Pci. Il partito da cui Rossanda e Pintor erano stati radiati per aver difeso i comunisti di Praga dai carri armati sovietici. Garantisti contro giustizialisti, eretici contro ortodossi.\nE i diritti dell’individuo, culturalmente breviario del mondo liberale, che entravano a testa alta anche in una parte di quello comunista. Tanto da portare Luigi Pintor, in occasione dell’inaugurazione di un anno giudiziario, a scrivere sul “Manifesto” un editoriale che diventerà famoso, e sarà poi illustrato in un libro di Tullio Pericoli, dal titolo “I Mostri”. I mostri erano, nella penna perfida di uno dei più brillanti giornalisti italiani, i vertici della magistratura. Coloro che arrestavano senza prova, coloro che non pagavano mai per i loro errori.\nTre furono gli eventi che segnarono un crinale di lontananza, e di reciproche accuse di tradimento, nel mondo della sinistra di allora. Il primo fu il rapimento di Aldo Moro, il presidente della Dc che fu sequestrato e poi ucciso dalle Brigate Rosse nel 1978. I 55 giorni che separarono il momento del sequestro da quello dell’assassinio furono tra i più tragici della storia politica italiana. Ma delinearono anche i confini di diversi orizzonti culturali che molto avevano a che fare con il diritto, i diritti e la giustizia. La nascita del “partito della fermezza”, composto da coloro, i partiti ma anche i giornali, che si mostrarono disposti al sacrificio umano di un grande leader pur di non accettare un accordo con il gruppo terroristico, divise il mondo cattolico ma anche e soprattutto quello della sinistra. Nel cui ambito solo i socialisti si impegnarono per accettare la trattativa con le Brigate Rosse.\nUno Stato che si ritenne forte, mostrò la propria cinica debolezza mandando a morte insieme ai terroristi un personaggio di punta della propria storia. Il “Manifesto”, piccolo quotidiano (comunista) corsaro, esibì con coraggio il proprio SÌ a salvare la vita di un avversario politico. Fu questa la vera scommessa della nascita del garantismo. Non essere dalla parte del dirigente della Democrazia cristiana né di quella cultura politica, ma essere in prima fila per salvare la vita a un “nemico”. E al contempo - cosa che Rossanda fece in prima persona, non mancando a nessuna udienza del processo - sorvegliare perché a ogni imputato delle Brigate Rosse fossero assicurate le garanzie dello Stato di diritto.\nQuel che seguì all’anno del rapimento e dell’uccisione di Aldo Moro, segnerà un altro momento di divaricazione sulla giustizia all’interno della sinistra. E sarà proprio il mondo dei comunisti ortodossi, con le sue propaggini giornalistiche e anche qualche collateralismo nell’ambito delle toghe, a costruire la prima grande bufala politico-giudiziaria della storia italiana. Siamo nel 1979, ben prima del caso Tortora, di tangentopoli e di tutto quello che arriverà dopo, fino all’imbroglio del processo Stato-mafia. Sarebbe utile, ogni volta che si sente parlare di giustizialismo e di circo mediatico-giudiziario, studiare la storia del processo “7 aprile”. Che nacque a Padova proprio in quel mondo della sinistra ortodossa che si nutriva di complicità culturali, politiche e giudiziarie e che si intrecciò, nella figura del professor Toni Negri, con la storia dell’uccisione di Aldo Moro.\nIl 7 aprile 1979 la retata promossa dal procuratore di Padova Pietro Calogero rase al suolo l’intera dirigenza di Autonomia Operaia, un movimento che teorizzava la sovversione sociale, ma che non aveva alcuna relazione, né culturale né operativa, con i gruppi armati come le Brigate Rosse e Prima Linea. Il giudice istruttore dell’inchiesta, che si svolgeva ancora con il rito inquisitorio, era Giovanni Palombarini, esponente di vertice di Magistratura democratica. Perché definiamo quell’inchiesta come “grande bufala”? Perché fondata su un teorema, che si rivelerà fallimentare, che indicava una sessantina di intellettuali come Toni Negri, Franco Piperno, Lanfranco Pace e Oreste Scalzone, come i veri vertici occulti delle Br. E il professore padovano, che il quotidiano “Repubblica” indicò addirittura come il capo del gruppo terroristico, fu accusato di aver rapito e ucciso Aldo Moro.\nTutto ciò era falso e lontano dalla realtà, ma quegli imputati rimasero per cinque anni reclusi nelle carceri speciali con accuse che andavano dalla costituzione di banda armata fino all’insurrezione contro i poteri dello Stato. Quella sul processo “7 aprile” fu la grande battaglia garantistica del “Manifesto” e di Rossana Rossanda in particolare. Naturalmente poi le sentenze dimostrarono che l’Autonomia Operaia era altro rispetto alle Brigate Rosse e che non Toni Negri ma Mario Moretti e altri erano i responsabili dell’assassinio di Aldo Moro. E chissà come sarebbero andate le cose, a quel tempo, se ci fosse già stato il processo accusatorio e magari anche la separazione tra la carriera del magistrato requirente e quella del giudicante.\nSe qualcuno per caso a questo punto stesse pensando che era troppo comodo comunque, per un giornale comunista, difendere i “compagni”, è la storia successiva a smentire questo sospetto. Perché “Il Manifesto” di Rossanda e Pintor si buttò a mani nude anche nella difesa dei diritti di due ragazzi di opposta ideologia, Francesca Mambro e Giusva Fioravanti. Due militanti di destra che avevano preso le armi e ucciso, ma che sono stati condannati per l’unico reato che non avevano commesso, la strage di Bologna. Forse proprio nel capoluogo emiliano avrebbero organizzato la manifestazione per il SÌ al referendum, Luigi Pintor e Rossana Rossanda. Per mostrare, proprio come hanno fatto a Firenze Stefano Ceccanti, Enrico Morando, Paola Concia, Augusto Barbera, Claudio Petruccioli e tutto il mondo riformatore, che esiste “la sinistra che vota SÌ”. SÌ al referendum SÌ allo Stato di diritto. Semplicemente.",
    "author": "Tiziana Maiolo\nIl Dubbio",
    "source": "Il Dubbio",
    "published_date": "2026-01-13"
  },
  "https://ristretti.org/il-ritorno-alla-logica-del-delitto-donore": {
    "title": "Il ritorno alla logica del delitto d’onore",
    "link": "https://ristretti.org/il-ritorno-alla-logica-del-delitto-donore",
    "content": "di Caterina Soffici\nLa Stampa, 13 gennaio 2026\nVoleva ammazzare la moglie a colpi di forbice e coltello, ma per un giudice di Imperia non è tentato femminicidio perché lei si prostituiva. Questa, riassunta in maniera brutale, la morale (come altro definirla?) di un’ordinanza che fa già discutere. La vicenda di cronaca appare abbastanza lineare: un uomo di 65 anni tenta di ammazzare la moglie brasiliana di 44 anni, che per sfuggire alla violenza si getta dal balcone. Accade a Ventimiglia l’8 gennaio. L’uomo è arrestato, ma l’accusa di tentato femminicidio contestata dal pubblico ministero (pena massima l’ergastolo) viene derubricata a tentato omicidio, perché secondo il gip non ci sono le condizioni del femminicidio.\nScrive il gip di avere applicato la legge tanto discussa appena entrata in vigore (la 181 del 2 dicembre 2025). Che prevede l’aggravante del femminicidio quando il fatto è commesso come “atto di odio, o di discriminazione, o di prevaricazione”, o come “atto di controllo, o possesso o dominio in quanto donna”, o “in relazione al rifiuto della donna di instaurare o mantenere un rapporto affettivo o come atto di limitazione delle sue libertà individuali”.\nNiente di tutto ciò, secondo il gip di Imperia, perché il fatto che l’uomo avesse scoperto - a quanto ha riferito alla polizia - che la moglie si prostituiva sposterebbe il fuoco della questione sull’attività della moglie più che sulle responsabilità degli atti del marito. Secondo il giudice quindi il marito non avrebbe agito per odio discriminatorio o per volontà di controllo, ma per aver scoperto che la moglie si prostituiva. Insomma, ha provato ad ammazzarla, ma qualche motivo ce l’aveva. A leggere l’ordinanza sembra di fare una capriola indietro nel tempo.\nRiporto testualmente: “Appare dubbio che l’esercizio della prostituzione da parte della vittima costituisca espressione di una libertà individuale, tenuto conto che, in costanza del rapporto matrimoniale, i coniugi sono tenuti ad obblighi di rispetto e fedeltà reciproci”.\nEccoci qui, si torna a una forma blanda di delitto d’onore, se pur non codificato. Una piroetta indietro nel tempo, a quel famigerato 1981 - quarantacinque anni fa - quando fu abolito il delitto d’onore, che prevedeva una pena limitata (da tre a sette anni) se uno uccideva la moglie, la sorella o la figlia “nello stato d’ira determinato dall’offesa recata all’onore suo e della famiglia”. (Comunque se era la moglie ad uccidere il marito, era previsto l’ergastolo). E siamo ancora alla criminalizzazione della vittima, altra vituperata pratica che pensavamo di aver archiviato nei meandri più bui del patriarcato.\nO ancora allo stupro come “delitto contro la morale pubblica” e non contro la persona, l’abominevole articolo del Codice Rocco che fu abrogato nel 1996 e di cui tra un mese (era il 15 febbraio) si festeggia il trentennale. Sì, solo trent’anni fa. Morale, onore, ira provocata: le parole arrivano dal passato. Si potrebbe anche aggiungere: Beh, lei se l’è andata a cercare. Lui, poveraccio, qualche motivo ce l’aveva. Sono tutte suggestioni evocate da un’ordinanza che calibra le parole ma non la sostanza dell’atto. Provare a uccidere la moglie dovrebbe essere un atto così chiaro da non dover ricorrere a cavilli da Don Abbondio. Che la moglie si prostituisca o che non sia fedele, insomma, non dovrebbe entrarci niente.",
    "author": "Caterina Soffici\nLa Stampa",
    "source": "La Stampa",
    "published_date": "2026-01-13"
  },
  "https://ristretti.org/no-al-trattenimento-nei-cpr-in-attesa-della-decisione-del-tribunale-di-sorveglianza": {
    "title": "No al trattenimento nei Cpr in attesa della decisione del Tribunale di sorveglianza",
    "link": "https://ristretti.org/no-al-trattenimento-nei-cpr-in-attesa-della-decisione-del-tribunale-di-sorveglianza",
    "content": "di Patrizia Maciocchi\nIl Sole 24 Ore, 13 gennaio 2026\nL’avvio della fase di esecuzione penale, in attesa della decisione del Tribunale di sorveglianza sul carcere o la misura alternativa, blocca l’espulsione. Stop all’espulsione, e dunque al trattenimento nel Cpr, per l’immigrato condannato a una pena detentiva, sotto i quattro anni, in attesa della decisione del Tribunale di sorveglianza sul carcere o una misura alternativa. La Cassazione (sentenza 1039/2026) prende le distanze dall’orientamento affermato con la sentenza 36545/2023 e nega la possibilità di dare il nulla osta per l’espulsione amministrativa nel caso dei liberi sospesi. È così accolto il ricorso di un immigrato, condannato a tre anni e undici mesi, contro la decisione della Corte d’Appello di convalidare il trattenimento in un Cpr.\nLa Corte di merito, in linea con la sentenza 36545, sosteneva la legittimità dell’espulsione, pur in presenza di un ordine di esecuzione della pena, in considerazione anche della pericolosità sociale, del rischio di fuga e in assenza di condizioni di salute ostative al rimpatrio. Una decisione annullata senza rinvio. La Cassazione chiarisce che lo straniero irregolare ha diritto a un percorso rieducativo e che il nulla osta non è applicabile nella fase di esecuzione penale ma solo in quella di cognizione. In Italia i liberi sospesi, non solo stranieri ovviamente, sono circa 90mila e restano in attesa - per molto tempo a volte anni - del verdetto del Tribunale di sorveglianza sulla richiesta di una misura alternativa.",
    "author": "Patrizia Maciocchi\nIl Sole",
    "source": "Ristretti Orizzonti",
    "published_date": "2026-01-13"
  },
  "https://ristretti.org/la-durata-del-sequestro-dello-smartphone-non-ha-limiti-prefissati": {
    "title": "La durata del sequestro dello smartphone non ha limiti prefissati",
    "link": "https://ristretti.org/la-durata-del-sequestro-dello-smartphone-non-ha-limiti-prefissati",
    "content": "di Giovanni Negri\nIl Sole 24 Ore, 13 gennaio 2026\nIl pm non è in grado di prevedere i tempi dell’operazione di estrapolazione e analisi dei dati informatici al momento della richiesta. Nessun necessario vincolo cronologico per le operazioni di sequestro di smartphone e device in generale. La Cassazione, Sesta sezione penale, sentenza 543, ha affermato che la necessità di garantire la proporzionalità del sequestro probatorio con oggetto dati contenuti in dispositivi informatici o telematici non impone che sia indicato, già nel decreto che lo dispone, il termine esatto della sua durata o che siano prefissati, in modo determinato e inderogabile, i tempi per il compimento delle operazioni di estrapolazione e di analisi dei dati informatici. Il pubblico ministero, infatti, non è in grado di prevederli sin dal momento della richiesta. Esiste infatti il rischio di penalizzare, in modo eccessivo, le iniziative finalizzate all’accertamento dei reati e comunque la durata eccessiva del vincolo sullo strumento è contestabile anche in seguito, attraverso richiesta di restituzione sulla base dell’articolo 262 del Codice di procedura penale.\nL’indicazione di un termine ragionevole di durata del provvedimento di sequestro (e di una scansione prevedibile delle operazioni) all’atto dell’adozione del decreto di sequestro lascia, in ogni caso, ferma la possibilità per il pubblico ministero di prorogare il termine originariamente indicato e di modularlo progressivamente in aderenza alle esigenze del caso concreto.\nIn ogni caso, sottolinea la Cassazione, per consentire un’adeguata valutazione della proporzionalità della misura cautelare, sia all’inizio sia nella fase dell’esecuzione, è necessario che il pubblico ministero illustri nel decreto di sequestro probatorio: le ragioni per cui è necessario disporre un sequestro esteso onnicomprensivo o, in alternativa, le specifiche informazioni oggetto di ricerca; i criteri che devono presiedere alla selezione del materiale informatico archiviato nel dispositivo, giustificando l’eventuale indicazione temporale dei dati di interesse in termini sensibilmente diversi dal perimetro temporale dell’imputazione provvisoria; i tempi ragionevoli, ma “solo” ragionevoli e non inderogabili, entro cui verrà effettuata tale selezione con conseguente restituzione anche della copia informatica dei dati non rilevanti.",
    "author": "Giovanni Negri\nIl Sole",
    "source": "Ristretti Orizzonti",
    "published_date": "2026-01-13"
  },
  "https://ristretti.org/sardegna-isola-carcere-tra-spostamenti-di-detenuti-e-sfruttamento-territoriale": {
    "title": "Sardegna. “Isola-carcere”, tra spostamenti di detenuti e sfruttamento territoriale",
    "link": "https://ristretti.org/sardegna-isola-carcere-tra-spostamenti-di-detenuti-e-sfruttamento-territoriale",
    "content": "di Emma Panini\nscambieuropei.info, 13 gennaio 2026\nÈ recente la notizia che annuncia lo spostamento di almeno un centinaio di detenuti in regime di massima sicurezza entro febbraio 2026 in diverse carceri della Sardegna. Il provvedimento interessa vari istituti di detenzione, tra i quali Badu e Carros a Nuoro e Uta a Cagliari. Secondo l’informativa del sottosegretario alla Giustizia Andrea Delmastro delle Vedove, l’intenzione è quella di trasformare i centri di Nuoro, Cagliari e Sassari in istituti interamente dedicati alla detenzione in regime speciale.\nUna decisione presa dall’alto - La notizia è arrivata improvvisamente non solo sulle pagine dei giornali, ma anche alla stessa Regione Sardegna. La Presidente Todde, infatti, durante il Consiglio comunale di Uta del primo dicembre 2025, ha affermato che in un incontro avvenuto a settembre con il Ministro della Giustizia Carlo Nordio, era stato deciso che provvedimenti di questo tipo sarebbero stati preceduti da una consultazione con l’amministrazione regionale. Ora, invece, la notizia sembra giungere come una decisione già presa, calata dall’alto e senza possibilità di mediazione tra Stato e Regione.\nSfruttamento territoriale - Tra le accuse più rilevanti rivolte al Governo centrale vi è quella di voler trasformare la Sardegna in un’isola-carcere, utilizzata per isolare letteralmente chi è incarcerato. L’arrivo di 92 detenuti in regime speciale in Sardegna renderebbe l’isola la regione italiana con il più alto numero di persone al 41-bis: 182 dei 782 presenti in tutto il sistema carcerario italiano si troverebbero sull’isola. Questo risulta essere per molti l’ennesimo tentativo di sfruttare il territorio sardo, senza, però, avviare un dialogo con le istituzioni locali. Pier Franco Devias, responsabile territoriale per la provincia di Nuoro della realtà Liberu (Liberos rispetados uguales) in un intervento alla testata La Nuova Sardegna afferma che ospitare detenuti in regime di massima sicurezza è un progetto coloniale italiano che imporrebbe decisioni sulla popolazione sarda, senza permettere a quest’ultima di decidere liberamente sui propri territori.\nSecondo Devias lo spostamento dei detenuti già presenti nel carcere di Nuoro per fare spazio a quelli provenienti dalla penisola violerebbe, inoltre, il principio della territorialità della pena. Si tratterebbe di un accordo derivante dal Protocollo d’Intesa del febbraio 2006 che prevede che i detenuti sardi possano scontare la pena nel carcere più vicino alla propria residenza. In questo caso, invece, le famiglie di chi verrà spostato in altre regioni saranno costrette a intraprendere viaggi più lunghi, più costosi e con minore frequenza per poter incontrare i propri familiari.\nInoltre, questo si collega al grande problema del sovraffollamento carcerario: le carceri italiane, già al collasso, si ritroverebbero nuovamente di fronte alla necessità di ospitare detenuti in strutture già sature, senza poter così garantire le condizioni di vita dignitose, cui i detenuti hanno diritto. I cittadini e l’amministrazione temono anche le infiltrazioni criminali indirette sul territorio isolano. Quando spostati, i detenuti in regime di massima sicurezza spesso portano anche la propria famiglia al seguito, aumentando, così, il rischio di collusioni criminali in una regione non preparata ad arginarle.\nStrutture insufficienti - Oltre alle importanti conseguenze sociali e politiche, le carceri sarde non sono pronte a questo cambiamento. Molti istituti, infatti, mancano sia degli spazi necessari sia del personale sufficiente per garantire la sicurezza e una gestione corretta delle strutture. Gli uffici sono già sottodimensionati e l’arrivo di detenuti al 41-bis rischierebbe di prendere il sopravvento sul resto, facendo diventare complicato il trattamento di casi di minore urgenza e gravità. Il carcere di Nuoro è quello che più di tutti preoccupa: questo, infatti, dovrebbe essere adibito interamente a regime di massima sicurezza, in un territorio già fragile dal punto di vista sociale ed economico.\nOltre a ciò, una delle preoccupazioni principali della Regione Sardegna è legata al sistema sanitario, che, già fortemente compromesso, dovrà farsi carico anche dell’adeguamento delle proprie strutture nel ricevere detenuti in regime di massima sicurezza qualora ve ne fosse bisogno.\nLa dottoressa e assessora Rosanna Laconi ha espresso la preoccupazione riguardo a un sistema sanitario che presenta enormi problemi. L’accesso di un detenuto agli ospedali, infatti, necessita di un adeguamento delle strutture sanitarie, ma provoca anche dei “blocchi” di interi reparti che, prima ancora di riformarsi e aggiornarsi per permettere ai nuovi detenuti di accedervi, dovrebbero essere migliorati per quelli che già abitano l’isola e per i suoi cittadini. La Presidente della Regione Alessandra Todde si è espressa affermando che questo provvedimento è una scelta gravissima e inaccettabile per il territorio. Quello che si spera è che nelle prossime settimane si instauri un dialogo tra Stato e Regione per aiutare l’amministrazione locale a gestire il cambiamento.",
    "author": "Emma Panini",
    "source": "scambieuropei.info",
    "published_date": "2026-01-13"
  },
  "https://ristretti.org/cagliari-carcere-di-uta-consegnato-il-padiglione-per-quasi-cento-detenuti-al-41-bis": {
    "title": "Cagliari. Carcere di Uta: consegnato il padiglione per quasi cento detenuti al 41-bis",
    "link": "https://ristretti.org/cagliari-carcere-di-uta-consegnato-il-padiglione-per-quasi-cento-detenuti-al-41-bis",
    "content": "L’Unione Sarda, 13 gennaio 2026\n“Con la consegna del padiglione, dal Ministero delle Infrastrutture a quello della Giustizia, è ufficialmente iniziata l’era del 41 bis nella casa circondariale di Cagliari-Uta”. Lo afferma la presidente dell’associazione Socialismo Diritti Riforme, Maria Grazia Caligaris, sottolineando che “il passaggio tra i due Ministeri, avvenuto con qualche giorno di anticipo rispetto alla data del 15 gennaio, fa ritenere che il Dipartimento intende completare il trasferimento dei detenuti in tempi brevi, indifferente alle proteste e alle richieste di un’intera comunità”.\n“Per rendere pienamente operativo il Padiglione, destinato a ospitare 92 detenuti al regime di massima sicurezza, mancano soltanto - sottolinea Caligaris - gli arredi e le attrezzature dell’Infermeria interna a cui dovrà provvedere l’Asl 8 di Cagliari. L’altra questione che il Dipartimento dell’Amministrazione Penitenziaria deve risolvere riguarda il numero e la dislocazione degli Agenti del Gruppo Operativo Mobile”.\n“Dopo il trasferimento dei detenuti dal carcere di viale Buoncammino - ricorda la presidente di SDR - la Casa Circondariale di Cagliari, ubicata nel territorio di Uta, al margine dell’area industriale a 23 chilometri dal capoluogo di regione, ha subito numerosi cambiamenti di cui il Padiglione del 41 bis è l’ultimo capitolo. Basti pensare che nel 2014 i detenuti erano 345 mentre oggi sono 745 (30 donne), per 500 posti, persone private della libertà destinate a diventare quasi 840. Il problema è che mentre i ristretti sono letteralmente raddoppiati in 11 anni, il personale è rimasto invariato, anzi in molti casi, come per gli Agenti, gli Amministrativi, gli Educatori, gli Infermieri e i Medici sono diminuiti o non sono comunque adeguati al numero di persone ristrette. Così come è in grande sofferenza - conclude Caligaris - è l’intero apparato della Sorveglianza”.",
    "author": null,
    "source": "Ristretti Orizzonti",
    "published_date": "2026-01-13"
  },
  "https://ristretti.org/avellino-morto-dopo-un-pestaggio-in-carcere-in-7-accusati-di-omicidio": {
    "title": "Avellino. Morto dopo un pestaggio in carcere: in 7 accusati di omicidio",
    "link": "https://ristretti.org/avellino-morto-dopo-un-pestaggio-in-carcere-in-7-accusati-di-omicidio",
    "content": "Adnkronos, 13 gennaio 2026\nLa Polizia di Stato e la Polizia Penitenziaria di Avellino hanno dato esecuzione all’ordinanza applicativa di misura coercitiva della custodia cautelare in carcere emessa dal Gip del Tribunale di Avellino, su richiesta della Procura, nei confronti di 7 persone, ritenute gravemente indiziate di omicidio aggravato. I fatti risalgono alla sera del 22 ottobre 2024: presso la Casa Circondariale “A. Graziano’ di Avellino scoppiò una rivolta culminata con il ferimento di un detenuto, poi trasportato all’ospedale Moscati di Avellino in prognosi riservata.\nL’attività investigativa condotta dai poliziotti della Squadra Mobile della Questura di Avellino e del Nic della Polizia Penitenziaria - Nucleo Investigativo Regionale per la Campania, ha consentito di identificare gli autori del pestaggio ai danni del detenuto e di ricostruire le fasi dell’escalation di violenza, conseguente alla contrapposizione tra due gruppi criminali impegnati a contendersi l’egemonia dei traffici delittuosi all’interno dell’istituto. Nei giorni successivi al grave episodio, sono state eseguite delle perquisizioni all’interno del carcere ad opera della Polizia Penitenziaria con il consecutivo trasferimento dei detenuti più pericolosi verso altre strutture penitenziarie.\nIn seguito il Gip di Avellino, con ordinanza del 7 marzo 2025, ha disposto la misura coercitiva della custodia cautelare in carcere, nei confronti di 11 indagati, in ordine ai delitti di violenza, minaccia e sequestro di persona perpetrati nei confronti degli agenti della Polizia Penitenziaria nonché del delitto di tentato omicidio aggravato commesso nei confronti del detenuto. Quattro indagati hanno optato per il giudizio abbreviato. Per gli altri sette indagati, essendo sopravvenuta la morte del detenuto, il Tribunale collegiate di Avellino con ordinanza del 14 novembre scorso ha disposto la restituzione degli atti al pm per la diversità del fatto (rispetto all’originaria imputazione di tentato omicidio). Pertanto, il pm con la richiesta di rinvio a giudizio ha depositato la nuova richiesta di applicazione di misura cautelare in carcere, in ordine, questa volta, al delitto di omicidio aggravato, nei confronti degli indagati.",
    "author": null,
    "source": "Ristretti Orizzonti",
    "published_date": "2026-01-13"
  },
  "https://ristretti.org/padova-i-detenuti-protestano-per-il-freddo-bincoletto-sovraffollamento-peggiora-la-situazione": {
    "title": "Padova. I detenuti protestano per il freddo. Bincoletto: “Sovraffollamento peggiora la situazione”",
    "link": "https://ristretti.org/padova-i-detenuti-protestano-per-il-freddo-bincoletto-sovraffollamento-peggiora-la-situazione",
    "content": "padovaoggi.it, 13 gennaio 2026\nAntonio Bincoletto, Garante comunale di Padova dei detenuti: “Il crescente sovraffollamento presente anche nei due Istituti padovani stia portando inevitabilmente allo scadimento delle condizioni di vita interne sia per le persone detenute che per gli operatori”. “In data 9 gennaio, alle ore 15 mi sono recato con un volontario del mio ufficio nella Casa di reclusione per effettuare i numerosi colloqui richiestimi dalle persone detenute nell’Istituto. Sono passato al 3°, 4°, 5° blocco nei relativi piani, dove ho incontrato alcuni reclusi i quali mi hanno esposto le loro problematiche. Costante è stata la segnalazione del freddo che regna all’interno delle sezioni, sempre più accentuato salendo di piano”. Antonio Bincoletto, Garante comunale di Padova per le persone private di libertà, torna a occuparsi delle condizioni dei detenuti del Due Palazzi.\n“Ho verificato di persona nello spazio colloqui, dove ho dovuto indossare il cappotto; gli agenti con cui ho parlato mi hanno confermato che in sezione e nelle camere la temperatura, specie in alcune fasce orarie, è alquanto bassa. Credo che in questo periodo, visto il freddo superiore alla media, sarebbe il caso di mandare il riscaldamento in una fascia oraria più ampia, visto che attualmente i termosifoni si accendono dalle 00 alle 05, dalle 12 alle 14 e dalle 17 alle 24, per un totale di 14 ore al giorno (informazione trasmessa dal Comandante Testa). Quando poi, verso le 17,30, siamo scesi nella 1° sezione, l’abbiamo trovata in uno stato di agitazione generale che ci ha impedito di fare ulteriori colloqui con i ristretti”, racconta Bincoletto. “Dal lato B provenivano urla, rumori di oggetti scagliati e battitura delle sbarre, mentre gli agenti ci informavano animatamente che la situazione era difficile da gestire a causa della compresenza nello stesso blocco chiuso di diverse tipologie di persone poste in isolamento”, fa sapere il Garante.\n“In effetti nei giorni precedenti io stesso avevo avuto modo di constatare una tale commistione nel blocco 1B, incontrandovi sia detenuti in regime ex art. 32, sia ristretti in attesa di giudizio provenienti da Milano San Vittore e che da quasi un mese si trovano inspiegabilmente isolati e totalmente inattivi, sia persone con lunghe pene detentive, sia infine un giovane con problemi psichiatrici, da poco giunto da altro Istituto, che minacciava il suicidio. L’occupazione di tutti gli spazi disponibili in una sezione chiusa certo contribuisce a rendere sempre più problematica la gestione anche delle semplici visite mediche e dell’accesso alle docce, come riferitomi dagli agenti. A quanto ho capito l’agitazione e le proteste in atto in quel momento derivavano proprio da questo, e non era la prima volta che succedeva”, evidenzia Bincoletto.\n“Mi sono confrontato anche con gli ispettori sopraggiunti, i quali mi hanno rappresentato le difficili condizioni in cui da tempo la polizia penitenziaria si trova a operare. Ho visto gli oggetti distrutti nelle celle (sedie, elementi del bagno) e ho sentito alcuni agenti riferire di essere stati minacciati anche con l’olio bollente. In quel momento nella sezione erano stati introdotti scudi ed equipaggiamenti per interventi di emergenza”, fa notare il Garante.\n“In data odierna (12 gennaio 2026) perviene inoltre al mio Ufficio una PEC dalla Casa circondariale, con la quale il Direttore dott. Morante comunica essere stata raggiunta nell’Istituto una quota di sovraffollamento mai toccata in precedenza (269 presenze) e segnala il grave disagio che una tale situazione crea. Chiede perciò “l’immediato trasferimento ad altre sedi di un congruo numero di detenuti” e in ogni caso “urgenti determinazioni” da parte degli organi superiori”, evidenzia Bincoletto.\n“Come avevo già pubblicamente messo in evidenza a ottobre 2025, ritengo che il crescente sovraffollamento presente anche nei due Istituti padovani stia portando inevitabilmente allo scadimento delle condizioni di vita interne sia per le persone detenute che per gli operatori, e che sia necessario porre all’attenzione dei responsabili a tutti i livelli il fatto che un’ulteriore degenerazione andrebbe a discapito anzitutto della sicurezza, del rispetto dei diritti fondamentali degli individui, della vocazione trattamentale che da sempre caratterizza la realtà degli Istituti padovani”, fa sapere.\n“Raccomandiamo per questo alle autorità competenti d’intervenire affinché si mettano gli Istituti in condizione di espletare la propria missione in maniera adeguata, o quantomeno di evidenziare ai livelli superiori le carenze presenti, sollecitando congrue azioni volte a deflazionare le presenze, prevenendo in tal modo disordini e proteste e garantire condizioni di vita interna accettabili per detenuti e lavoratori, anche nel clima freddo di questi giorni. E’ fondamentale riportare alla normalità, in coerenza con il dettato costituzionale e la legislazione internazionale, il funzionamento dell’esecuzione penale e il lavoro quotidiano degli operatori”, conclude Bincoletto.",
    "author": null,
    "source": "Ristretti Orizzonti",
    "published_date": "2026-01-13"
  },
  "https://ristretti.org/brescia-sovraffollamento-record-nelle-carceri-bresciane": {
    "title": "Brescia. Sovraffollamento record nelle carceri bresciane",
    "link": "https://ristretti.org/brescia-sovraffollamento-record-nelle-carceri-bresciane",
    "content": "di Manuel Colosio\nCorriere della Sera, 13 gennaio 2026\nCanton Mombello sempre tra i peggiori, Verziano sopra la media nazionale. Resta drammatica la situazione nei due istituti di pena bresciani per i detenuti. Il rapporto di “Ristretti Orizzonti” denuncia anche la difficile la situazione per la Polizia penitenziaria. Un altro anno di sovraffollamento per i detenuti nelle carceri bresciane. Il 2025 si è chiuso come era iniziato, ovvero con le presenze nei due istituti di pena che superano di gran lunga i posti disponibili. La situazione peggiore, come sempre, si registra nella Casa circondariale di Canton Mombello dove allo scorso 31 dicembre erano presenti 386 detenuti a fronte di 182 posti regolamentari, pari ad un tasso di sovraffollamento del 212%, ovvero ben oltre il doppio della capienza.\nPeggio del carcere Nerio Fischione in Italia risultano soltanto gli istituti di Lucca, Vigevano e Foggia, come certificato dalla rivista “Ristretti Orizzonti” nello studio che fotografa una situazione critica a livello nazionale, dove però il tasso di sovraffollamento medio ha raggiunto il 137,56%, con 63.545 detenuti a fronte di 51.276 posti regolamentari. Anche nel carcere di Verziano, dove le condizioni sono meno drammatiche che nel carcere cittadino, la situazione va ben oltre la media nazionale: 130 i detenuti (49 donne, mentre a Canton Mombello sono tutti uomini), a fronte di una capienza teorica di soli 71 posti. Tradotto in percentuali di sovraffollamento significa un tasso del 183%.\nOltre ai detenuti, soffre anche la polizia penitenziaria: sempre secondo lo studio di “Ristretti orizzonti” a Canton Mombello il rapporto tra polizia penitenziaria e detenuti è di soli 0,54 agenti per persona, mentre a Verziano va leggermente meglio, con gli effettivi della polizia penitenziaria presenti sono 75 (anche se il numero stabilito dovrebbe attestarsi a 95). Tornando al Nerio Fischione è presente una doccia ogni 4,27 detenuti (91 in totale) ed ogni bagno viene usato da 3,89 persone.\nVa meglio a Verziano, dove nelle 71 stanze di detenzione sono presenti altrettante docce, servizi igienici con porta e prese elettriche. Sul fronte dei servizi questo istituto può contare su un’area verde, una ludoteca, un campo sportivo, un laboratorio, una palestra, un’officina, una biblioteca, cinque aule e un locale di culto. A Canton Mombello invece sono quattro le sale colloqui, ma non è presente alcun spazio verde, ma si trovano una ludoteca, una biblioteca, un’officina, una palestra, un laboratorio e un teatro, oltre anche qui a cinque aule e un locale di culto.\nInfine un bilancio delle attività di formazione e lavoro: a Verziano si è tenuto un corso di calzolaio, mentre a Canton Mombello in ben 25 hanno partecipato al corso teatrale e allo spettacolo “terza branda”, ma il successo più grande qui lo ha ottenuto il torneo di calcetto promosso da Uisp, al quale hanno partecipato ben 64 persone. Numeri che evidenziano l’impegno per dare respiro ad una situazione di sovraffollamento che resta drammatica e tra le principali concause delle condizioni di vita degradanti all’interno degli istituti, spesso correlate anche all’ aumento dei suicidi.",
    "author": "Manuel Colosio\nCorriere",
    "source": "Corriere della Sera",
    "published_date": "2026-01-13"
  },
  "https://ristretti.org/orvieto-pg-i-tanti-nodi-del-carcere-di-via-roma-preservare-il-reinserimento-sociale": {
    "title": "Orvieto (Pg). I tanti nodi del carcere di via Roma: “Preservare il reinserimento sociale”",
    "link": "https://ristretti.org/orvieto-pg-i-tanti-nodi-del-carcere-di-via-roma-preservare-il-reinserimento-sociale",
    "content": "La Nazione, 13 gennaio 2026\nDa carcere modello a polveriera. Dopo gli episodi di violenze e i disordini che ci sono verificati verso la fine dell’anno, la struttura penitenziaria di via Roma è finita al centro delle attenzioni grazie soprattutto al forte appello che è venuto dal sindacato di polizia Sappe. Una delegazione del Pd, composta dal senatore Walter Verini, dalla capogruppo in Consiglio Comunale Cristina Croce, dal consigliere comunale Federico Giovannini e dal segretario Paolo Maurizio Talanti, come già riportato ha visitato il carcere, constatando un sovraffollamento al 130% e una carenza di agenti che sfiora il 50% dell’organico necessario. Sul piano locale è intervenuta la capogruppo Croce, che ha sottolineato il duplice livello della questione.\n“Da un lato - ha detto - abbiamo criticità strutturali che dipendono dalle scelte nazionali e regionali, dall’altro c’è una storia, quella del carcere di Orvieto, che dimostra come l’inserimento sociale dei detenuti sia possibile. Dal 2014, grazie anche al regolamento regionale sull’amministrazione condivisa, abbiamo attivato progetti di lavori di pubblica utilità che hanno coinvolto i detenuti in modo concreto e dignitoso”. Sulla stessa linea il consigliere comunale Federico Giovannini: “Il carcere resta un punto di riferimento per i percorsi di reinserimento.\nÈ fondamentale che il Comune continui questa strada, creando le condizioni perché chi può intraprendere un percorso di rientro nella società lo faccia nel modo più serio e umano possibile”. Per Talanti “il Pd è storicamente impegnato nella difesa dei diritti dei detenuti e nella qualità del sistema penitenziario. La nostra visita non è stata simbolica: da qui partiranno iniziative concrete, a livello istituzionale e politico, perché la sicurezza, la dignità delle persone detenute e il lavoro degli agenti non sono obiettivi in contraddizione, ma parti della stessa responsabilità dello Stato”.",
    "author": null,
    "source": "Ristretti Orizzonti",
    "published_date": "2026-01-13"
  },
  "https://ristretti.org/milano-giustizia-e-reinserimento-dei-detenuti-il-ruolo-dei-commercialisti": {
    "title": "Milano. Giustizia e reinserimento dei detenuti: il ruolo dei commercialisti",
    "link": "https://ristretti.org/milano-giustizia-e-reinserimento-dei-detenuti-il-ruolo-dei-commercialisti",
    "content": "askanews.it, 13 gennaio 2026\nSi è svolto ieri il convegno “Comunicazione, dignità e lavoro nel carcere: il ruolo dei commercialisti nel percorso di recupero umano, spirituale e sociale”, promosso da Milano Percorsi alla sede di Confcommercio di Milano, ha coinvolto istituzioni, professioni, imprese, terzo settore e mondo dell’informazione, configurandosi come uno dei principali momenti di confronto pubblico del 2026 sul sistema penitenziario italiano. Al centro del dibattito vi è stata la funzione rieducativa della pena, sancita dall’articolo 27 della Costituzione, e la necessità di ripensare il carcere come spazio di recupero umano, sociale e lavorativo, capace di restituire dignità, responsabilità e prospettive future alle persone detenute.\nIl convegno ha posto particolare attenzione all’importanza del ruolo dei commercialisti, evidenziando come le competenze economico-giuridiche possano tradursi in strumenti concreti per facilitare l’inserimento nel mondo del lavoro, promuovendo così percorsi di reinserimento sociale efficaci e sostenibili.\nIl sistema penitenziario italiano, caratterizzato da sovraffollamento cronico e gravi criticità strutturali, è al centro di una crisi profonda. Dati allarmanti relativi a suicidi, tentativi di suicidio e atti di autolesionismo descrivono una realtà drammatica e inaccettabile, sottolineando l’urgenza di interventi da parte dello Stato, a tutela sia dei detenuti sia del personale penitenziario. In questo contesto, la comunicazione assume un ruolo fondamentale: non semplicemente come veicolo di informazioni, ma come strumento di relazione, ascolto, riconoscimento e presenza qualificata. La mancanza di dialogo e la carenza di figure professionalmente preparate contribuiscono significativamente al disagio psicologico dei detenuti, incrementando il rischio di gesti estremi. Una comunicazione rispettosa della dignità umana e orientata alla costruzione di legami autentici rappresenta, infatti, una delle più efficaci forme di prevenzione del suicidio e di umanizzazione della pena.\nAccanto alla comunicazione, il lavoro è stato presentato come elemento strutturale del percorso di recupero umano e sociale. Esso restituisce responsabilità, autonomia e riconoscimento sociale, rafforza il senso di appartenenza alla comunità e costituisce uno dei pilastri fondamentali per la riduzione della recidiva. In questa prospettiva, il ruolo dei commercialisti, delle professioni economiche e giuridiche, delle imprese e del terzo settore diventa strategico nella progettazione e nell’implementazione di percorsi di formazione, accompagnamento e inserimento lavorativo delle persone detenute ed ex detenute.\nIl confronto ha visto la partecipazione di rappresentanti delle istituzioni, delle professioni, del giornalismo, del mondo imprenditoriale e del terzo settore. La conferenza è stata aperta da Marcello Guadalupi, Presidente di Milano PerCorsi Srl - Impresa Sociale, che ha illustrato gli obiettivi dell’iniziativa e l’importanza di promuovere un approccio integrato tra istituzioni, professionisti e società civile per sostenere il reinserimento delle persone detenute. I saluti istituzionali sono stati affidati a Elbano De Nuccio, Presidente Nazionale dei Dottori Commercialisti, che ha sottolineato il contributo fondamentale dei commercialisti nel fornire strumenti concreti per l’inserimento nel mondo del lavoro, rafforzando così il percorso di autonomia e responsabilità delle persone detenute.\nFrancesco Caroprese, Vicepresidente Nazionale dell’Ordine dei Giornalisti, ha evidenziato il ruolo del giornalismo responsabile nella costruzione di una narrazione corretta e inclusiva sul sistema penitenziario, proponendo un protocollo d’intesa tra i due ordini professionali per rafforzare sinergie e iniziative comuni. Antonio Uricchio, Presidente ANVUR, ha richiamato l’attenzione sull’importanza della formazione come leva strategica per l’innovazione sociale e il reinserimento. Massimo Molla, Presidente di Italia Professioni, ed Edoardo Ginevra, Presidente Nazionale AIDCm, hanno approfondito il ruolo delle professioni nel sostegno ai percorsi di rieducazione e integrazione sociale.\nI lavori sono proseguiti con approfondimenti mirati alla comunicazione e alla sicurezza penitenziaria. Biagio Maimone ha illustrato il ruolo dei comunicatori nel creare relazioni autentiche e supportare processi di ascolto, mentre Amerigo Fusco, Primo Dirigente del Corpo di Polizia Penitenziaria, ha sottolineato le sfide operative quotidiane e l’importanza di affiancare alla funzione custodiale un progetto rieducativo efficace. Fusco ha evidenziato come la professionalità del personale penitenziario e l’adozione di procedure operative adeguate siano essenziali per garantire sicurezza, dignità e percorsi concreti di reinserimento sociale dei detenuti.\nIl mondo dell’informazione è stato riconosciuto come attore centrale per garantire trasparenza e consapevolezza. Marco Scotti, Direttore di Affaritaliani.it, ha posto l’accento sulla giustizia riabilitativa, sottolineando la necessità di affrontare temi delicati come i suicidi e il disagio psicologico all’interno delle carceri. Ha evidenziato come un’informazione responsabile e approfondita possa contribuire alla prevenzione, favorire la tutela della dignità dei detenuti e stimolare il dibattito pubblico su politiche efficaci di reinserimento sociale e lavorativo.\nGianni Todini, Direttore dell’Agenzia Askanews, ha approfondito il ruolo delle agenzie nell’informazione penitenziaria, evidenziando come la diffusione tempestiva, accurata e bilanciata delle notizie possa contrastare stereotipi, ridurre l’invisibilità del carcere e promuovere una cultura della responsabilità sociale nei confronti dei detenuti e del personale penitenziario. Nicola Saldutti, Caporedattore Economia del Corriere della Sera, ha sottolineato come il lavoro rappresenti uno strumento concreto per ridurre la recidiva, restituire dignità e favorire l’autonomia delle persone detenute ed ex detenute. Ha inoltre evidenziato le implicazioni economiche e sociali per le imprese che assumono ex detenuti, indicando questo tema come una questione di responsabilità e impegno sociale: investire nel reinserimento lavorativo non è solo un atto etico, ma costituisce un contributo alla coesione sociale, alla riduzione dei costi legati alla recidiva e alla valorizzazione del capitale umano.\nAntonetta Carrabs, giornalista e direttore responsabile editoriale di Oltre i Confini Magazine, ha portato l’attenzione sui diritti dei detenuti e sull’importanza di una narrazione consapevole, mentre Fulvio Fulvi, giornalista di Avvenire e scrittore, ha evidenziato il ruolo cruciale del giornalismo nella restituzione della voce ai detenuti. Fulvi ha sottolineato come Avvenire abbia sistematicamente dato spazio ai loro racconti, riconoscendo queste narrazioni come strumenti essenziali per promuovere consapevolezza, responsabilità sociale e comprensione critica del carcere. Attraverso le esperienze dirette dei detenuti, il giornalismo diventa veicolo di empatia e di restituzione della dignità, offrendo alla società chiavi di lettura per comprendere le complessità del percorso di reinserimento e stimolare riflessioni sulle responsabilità collettive verso il recupero umano e sociale.\nAmpio spazio è stato dedicato al lavoro e al reinserimento sociale. Gianmarco Invernizzi, commercialista, ha affrontato il tema a livello teorico, analizzando principi e strumenti per promuovere l’inserimento lavorativo e l’inclusione sociale delle persone detenute, evidenziando il ruolo strategico della professione nell’accompagnamento dei percorsi di autonomia. Enea Trevisan, fondatore di Ealixir Inc., ha approfondito l’importanza della reputazione online nella costruzione di percorsi concreti di inclusione lavorativa e sociale. Sul versante dell’impegno sociale e imprenditoriale, Hector Villanueva, CEO e Founder dell’Expo dei Popoli, delle Culture e della Solidarietà, e Massimiliano Fantini, dell’Associazione Seconda Chance - Lombardia, hanno presentato esperienze concrete di collaborazione tra imprese, terzo settore e sistema penitenziario, dimostrando come l’inclusione lavorativa sia possibile quando istituzioni e società civile operano in sinergia.\nAl termine dei lavori, Milano PerCorsi ha predisposto un documento conclusivo di raccomandazioni operative da sottoporre alle istituzioni, al mondo imprenditoriale e al terzo settore, con l’obiettivo di promuovere politiche efficaci di comunicazione, prevenzione, inclusione e reinserimento sociale e lavorativo delle persone detenute ed ex detenute. L’obiettivo complessivo è stato quello di contribuire alla costruzione di un modello di sistema penitenziario orientato al recupero umano, educativo e sociale, riaffermando che senza dignità non può esserci sicurezza, senza lavoro non può esserci reinserimento e senza comunicazione non può esserci umanità.",
    "author": null,
    "source": "Ristretti Orizzonti",
    "published_date": "2026-01-13"
  },
  "https://ristretti.org/milano-le-note-del-mare-a-opera-la-musica-che-cambia-le-vite": {
    "title": "Milano. Le note del Mare a Opera, la musica che cambia le vite",
    "link": "https://ristretti.org/milano-le-note-del-mare-a-opera-la-musica-che-cambia-le-vite",
    "content": "di Lucia Bellaspiga\nAvvenire, 13 gennaio 2026\nSabato il concerto in carcere diretto da Riccardo Muti con gli strumenti realizzati con i “legni” di Lampedusa: tragedie che, insieme, diventano luce. Il pubblico che affolla il Teatro “Don Luigi Pedrollo” dentro al carcere di Opera in fondo riassume l’umanità di questo evento: detenuti e liberi, ergastolani e autorità, volti sereni o profondamente segnati (anche i più giovani), tutti insieme in platea ad attendere l’ingresso del Maestro Riccardo Muti. Sul palco la sua Orchestra Giovanile Cherubini ha già imbracciato gli “strumenti del mare”, costruiti nella liuteria del carcere con i legni ricavati dalle barche dei migranti giunte a Lampedusa, e per questo variopinti, crepati, sofferti. I musicisti accordano, il pubblico è vociante. Ma di colpo, come per un ordine che nessuno ha dato, come avviene con le cicale, piomba il silenzio, quello dei misteri, delle grandi attese. Entra Muti e il pubblico si alza di scatto. “Noi italiani - prende la parola e ci si aspetta un pensiero grave - abbiamo imparato dagli americani questa cosa che chiamano standing ovation”, scherza invece con forte accento campano, la bacchetta ancora nel taschino, “ma io non sono nessuno, sono solo uno che muove un braccio…”. È questa la prima magia che Muti sabato scorso ha saputo compiere in carcere, ammorbidire la tragedia con la commedia, mettere tutti a proprio agio, specie “le persone che momentaneamente sono qua dentro”, quei detenuti con i quali nSael pomeriggio ha fatto le prove, perché saranno loro il coro del Va’ Pensiero e l’ansia già li divora. Ancora battute, ancora risate, “sono felicissimo di essere qua, grazie a tutto il personale che ho trovato squisito… anche perché ci sono un sacco di meridionali!”.\nMa poi va dritto al cuore di quello che chiama miracolo, “guardateli davvero questi strumenti dai colori insoliti”, chiede, sono la dedizione di persone che proprio in questo luogo hanno imparato l’arte somma di Stradivari. Per la prima volta c’è persino un clavicembalo, con la sua “chiglia” aperta sembra proprio un gozzo arenato, eppure suonerà Vivaldi… “Anch’esso era una barca, portava persone che cercavano di raggiungere la libertà, il benessere, la democrazia”. I volti segnati e quelli sereni ascoltano con la stessa emozione, ma Muti si rivolge ai primi, “voi da legno di morte lo avete trasformato in legno che vibra di vita, è un segnale immenso in un mondo che va a rotoli!”.\nLa società, ricorda Muti ora rivolto a tutti, dovrebbe articolarsi come la musica, “dove le diverse melodie si snodano indipendenti l’una dall’altra, ma per completarsi, non per contraddirsi”. Poi siede nel pubblico e il podio passa ai carcerati, ai loro pensieri buttati giù su un foglio durante quello che Umberto chiama “il giorno lunare”, cioè la notte, il tempo delle angosce: “Seguo il laboratorio di scrittura e chi mi ha dato una penna alleggerisce la mia condanna”, legge. Poi c’è Vittoria, pare una ragazzina (cosa avrà mai commesso, ti chiedi nell’eterno gioco un po’ crudele che in carcere assottiglia sempre il confine tra un “loro” e un “noi”) e racconta “il rumore assillante delle chiavi, l’attesa di una lettera che non arriva mai, ma poi la salvezza nella musica”, dopo otto anni ha ripreso il pianoforte. Laura fa la dura, “è brutto vivere obbligatoriamente con altri in un luogo dove non vorresti essere, eppure è paradossale ma se non avessi attraversato il carcere non sarei qui a dire che ho ancora una speranza. Grazie anche al mio bambino, che con una chiamata mi fa essere mamma”. Sandro la moglie non l’ha più, scomparsa dopo 48 anni di matrimonio, e a lei dedica la poesia più struggente, “alla felicità che, nella cella cupa e spartana, solo il tuo anello ben saldo mi può dare”. Ivan dà coraggio ai suoi “compagni di sventura”, come fa tra malati dello stesso reparto chi è già in via di guarigione, “sono in articolo 21, posso uscire a lavorare, non è una scorciatoia, è un impegno”. Così pure Nicolai, autore del primo violino dell’orchestra “grazie alla Fondazione Casa dello Spirito e delle Arti e al liutaio Enrico Allorto, che in me oltre al detenuto hanno visto la persona”. Vincenzo invece scrive al figlio che non vede da 20 anni: “Ne avevi 9 l’ultima volta - legge tra le lacrime, le sue e degli orchestrali -, ho saputo che ora sei un campione di boxe, tu fai a pugni sul ring per la fama, io per non mollare. Vivo nell’attesa di rivederti, quel giorno faremo un combattimento di pianti e gioie, ci guarderemo negli occhi e io potrò dire: abbiamo vinto l’incontro della vita. Tuo papà”. Mirto studiava canto al Conservatorio, “poi è successo il fatto… e sei arrivato qui, da quattro anni non canti più - dice Muti portandoselo al pianoforte -. Ma il Padreterno ti ha dato uno strumento che sarebbe un delitto non coltivare, chiedo alle autorità che ne hanno il potere di darti degli insegnanti, verrò a trovarti per controllare”, gli sorride. Mirto, alle spalle un gravissimo fatto di cronaca, nel futuro un ergastolo, è un fascio di nervi, trema sopraffatto dalla mole di tanta umanità ma, con Muti al pianoforte, canta l’Ave Maria di Bach/Gounod: si inerpica sicuro sugli acuti, ha perfetta intonazione di sopranista, solo alla fine, durante gli applausi, irrompe in un pianto inarrestabile. “Noi non siamo qui per giudicare - aveva detto poco prima il Maestro ai giornalisti -, i magistrati assolvono o condannano, noi umanamente dobbiamo solo capire come in certe persone, che hanno commesso delitti a volte anche efferati, si nasconde sempre una parte dell’anima propensa ad abbracciare il bello”.\nE finalmente il Va’ Pensiero. I carcerati coristi si alzano nel pubblico e intonano l’inno di ogni popolo prigioniero, “O mia patria, ‘sì bella e perduta”, cantano forte… “È l’invocazione di un ritorno a casa, qui particolarmente significativo”, li ringrazia Muti alla fine, “il vostro modo di cantare mi ha arricchito, dimostra un animo che cerca l’armonia, al di là di quello che è stato il passato. Voi non avete la libertà, ma cantando con questo affetto la esprimete e un giorno la raggiungerete, vi auguro tutta la bellezza e la pace che meritate”. E ora la standing ovation la chiede lui. Tutta per loro.",
    "author": "Lucia Bellaspiga\nAvvenire",
    "source": "Avvenire",
    "published_date": "2026-01-13"
  },
  "https://ristretti.org/libri-la-cura-educativa-in-carcere-un-volume-sul-lavoro-quotidiano-di-chi-insegna-in-carcere": {
    "title": "Libri. “La cura educativa in carcere”: un volume sul lavoro quotidiano di chi insegna in carcere",
    "link": "https://ristretti.org/libri-la-cura-educativa-in-carcere-un-volume-sul-lavoro-quotidiano-di-chi-insegna-in-carcere",
    "content": "di Martina Blasi\nindire.it, 13 gennaio 2026\nÈ stato pubblicato pochi giorni fa il volume in formato digitale “La cura educativa in carcere. L’istruzione carceraria tra pena e rieducazione, la nuova pubblicazione dei Quaderni della ricerca del Crrs&S Cpia Lombardia, a cura di Corrado Cosenza. L’opera è un lavoro “corale” che indaga a tutto tondo sul ruolo dell’istruzione carceraria come dispositivo costituzionale di umanizzazione nei contesti difficili della detenzione. Attraverso contributi teorici, analisi normative, riflessioni pedagogiche ed esperienze sul campo, il libro esplora la scuola in carcere come spazio di cura educativa, di riconoscimento della persona e di riapertura del futuro possibile.\nNell’introduzione Lucia Pacini, direttrice del Crrs&S della Lombardia scrive: “In carcere la cura educativa assume un valore ancora più radicale. Là dove la vita è sospesa e il tempo è scandito dall’attesa, la scuola diventa spazio di rigenerazione. Un’aula che si apre tra le mura di una casa circondariale è molto più di un luogo fisico: è un laboratorio di fiducia. Lì l’apprendimento non serve soltanto a colmare lacune, ma a riannodare i fili spezzati della memoria, a restituire voce e pensiero”.\nI contributi raccolti affrontano nodi centrali dell’istruzione penitenziaria: il mestiere dell’insegnante in carcere e la sua esposizione umana e professionale; le didattiche attive come strumenti di riappropriazione di sé; il rapporto tra istruzione, formazione professionale e reinserimento; il dialogo - spesso faticoso ma necessario - tra scuola e trattamento penitenziario. Accanto alle analisi, trovano spazio voci ed esperienze che restituiscono la densità concreta dell’aula in carcere, luogo fragile e potente in cui l’apprendimento diventa, prima di tutto, riconoscimento della persona. L’opera è rivolta a tutti i soggetti coinvolti in questa complessa ma sfidante esperienza di formazione ed educazione.\nWebinar di presentazione del Quaderno di Ricerca - Martedì 10 febbraio 2026, alle ore 17.00, si terrà sulla piattaforma Google Meet l’evento online di presentazione del Quaderno della ricerca La cura educativa in carcere. L’istruzione carceraria tra pena e rieducazione. L’incontro, rivolto a docenti, dirigenti scolastici ed educatori, sarà un’occasione di confronto e approfondimento sui temi affrontati nel volume, offrendo uno spazio di dialogo tra riflessione pedagogica, responsabilità istituzionale ed esperienza educativa sul campo. Non una semplice presentazione editoriale, ma un momento pubblico di restituzione e di discussione, pensato per interrogare il senso dell’educare nei contesti di maggiore complessità e per condividere pratiche, domande e prospettive che attraversano oggi la scuola in carcere e l’istruzione degli adulti.\nPer partecipare all’evento iscriversi compilando la scheda di registrazione:\nhttps://forms.gle/2Ciism6GWey1ij476",
    "author": "Martina Blasi",
    "source": "indire.it",
    "published_date": "2026-01-13"
  },
  "https://ristretti.org/libri-le-mafie-nellera-digitale-focus-tiktok": {
    "title": "Libri. “Le mafie nell’era digitale. Focus TikTok”",
    "link": "https://ristretti.org/libri-le-mafie-nellera-digitale-focus-tiktok",
    "content": "dirittodellinformazione.it, 13 gennaio 2026\nIl rapporto “Le mafie nell’era digitale” della Fondazione Magna Grecia mette in luce con precisione come la criminalità organizzata abbia trovato nei social, e in particolare su TikTok, un nuovo terreno narrativo. All’interno di questo spazio digitale, la vita delle donne legate a detenuti mafiosi diventa racconto pubblico, performance e costruzione identitaria. Le loro storie fatte di gesti quotidiani, sentimenti e proclami, creano una rappresentazione che mischia realtà e post-verità, restituendo un’immagine epica e distorta del mondo dei clan. I video mostrano spesso scene domestiche o momenti legati alle visite in carcere: cibi preparati secondo le regole dell’amministrazione penitenziaria, valigie pronte e abbracci ai figli.\nDietro questa estetica apparentemente innocua emerge però una narrazione mitizzata del compagno detenuto, celebrato attraverso emoji di leoni e catene, musiche neomelodiche, hashtag che evocano fedeltà, attesa e sacrificio. È un racconto che dà forma a un sistema di valori distorto, dove la quotidianità si trasforma in un atto rituale e dove le donne assumono il ruolo di custodi della cultura del clan, replicando online ciò che avviene tradizionalmente offline.\nQuesto tipo di ambiente è stato definito “mafiosfera”, un ecosistema informazionale in cui interagiscono sia i mafiosi sia i “mafiofili”, cioè coloro che, pur non appartenendo ai clan, ne alimentano la mentalità. In questo spazio le donne continuano a essere promotrici dei codici mafiosi, trasmettendo valori come vendetta, lealtà e culto della famiglia. Sui social questo ruolo si amplifica e si fa performativo, perché la narrazione deve convincere e mobilitare consenso.\nSu TikTok si distinguono diversi filoni narrativi, ma quello dominante è quello “epico”: l’uomo incarcerato viene presentato come vittima di un torto, un eroe ingiustamente punito dalla società. La donna che parla a suo nome costruisce la “post-verità mafiosa”, che contrasta apertamente la verità giudiziaria e quella istituzionale. In questo linguaggio, moderato nelle parole ma fortissimo nei simboli, il leone diventa emblema di forza e comando e la catena lega emotivamente la coppia, ricordando allo stesso tempo però anche la prigionia. Questa infrastruttura simbolica permette di aggirare i filtri delle piattaforme e delle autorità, comunicando significati profondi senza rischiare la censura.\nLa figura maschile è spesso rappresentata secondo la retorica del “malessere”, l’uomo geloso, possessivo, aggressivo, che attraversa il carcere come segno distintivo. Ciò che altrove verrebbe etichettato come relazione tossica, qui diventa modello ideale e parte integrante della cultura maschilista dei clan.\nAlcune donne incarnano invece lo stereotipo della “chanel”, donne che si presentano come capi, unite a un’estetica precisa fatta di tute di marca, capelli sempre curati e unghie perfette; una leadership femminile riconosciuta solo quando si conforma ai codici maschili del potere mafioso. Queste donne non si comportano come influencer in cerca di follower, ma come celebrità all’interno della propria comunità, rendendo spettacolo la loro vita. Il pubblico che segue questi profili è vasto e composito, costituito da semplici curiosi ma anche da molti “simili”, persone che condividono lo stesso ambiente e che rafforzano questa visione del mondo. In uno scenario come questo, TikTok si trasforma da piattaforma di intrattenimento a luogo simbolico in cui la mafia racconta sé stessa attraverso volti, gesti e storie delle sue donne.\nScarica il Rapporto:\nhttps://fondazionemagnagrecia.it/wp-content/uploads/2025/11/Report_MED_TikTok_Sito.pdf",
    "author": null,
    "source": "Ristretti Orizzonti",
    "published_date": "2026-01-13"
  },
  "https://ristretti.org/televisione-savastano-il-boss-che-si-prese-gomorra": {
    "title": "Televisione. Savastano, il boss che si prese Gomorra",
    "link": "https://ristretti.org/televisione-savastano-il-boss-che-si-prese-gomorra",
    "content": "di Chiara Nicoletti\nL’Unità, 13 gennaio 2026\nDal 9 gennaio in esclusiva su Sky e in streaming su Now, arriva un attesissimo prequel in sei episodi, prodotto da Sky Studios e da Cattleya, dell’epica saga crime Sky Original tratta dall’omonimo bestseller di Roberto Saviano: “Gomorra - Le Origini”. Perché attesissimo? Perché il fuoco di Gomorra - La serie non si è ancora spento e come in tutte le saghe epiche che si rispettino, una origin story è quasi d’obbligo, se si trova la chiave giusta. In questo caso, come confermano Nils Hartmann per Sky e il produttore storico per Cattleya, Riccardo Tozzi, il passo giusto è stato quello di mettere alla supervisione artistica ed alla regia del progetto colui che è al tempo stesso sia figlio di questa serie che padre: Marco D’Amore. Co-sceneggiatore del progetto insieme a Leonardo Fasoli e Maddalena Ravagli, creatori insieme a Roberto Saviano, D’Amore, oltre a dirigere i primi 4 episodi dividendosi il compito con Francesco Ghiaccio, torna alla Napoli del 1977 che ha visto crescere il futuro boss Pietro Savastano, reso celebre in Gomorra-La serie da Fortunato Cerlino.\nInterpretato per “Gomorra-Le Origini” dal giovane Luca Lubrano, Pietro è un ragazzo di strada di Secondigliano che insieme al suo inseparabile gruppo di amici sogna una vita migliore, per loro e per le loro famiglie. “All’inizio ho detto di no al progetto”, confessa Marco D’Amore ad inizio conferenza tenutasi il 15 dicembre: “perché nutro un sentimento di profondissima riconoscenza e di devoto amore verso la serie e quindi, a bilancio di 10 anni di vita tra direzione, recitazione, la possibilità che mi è stata data di esordire alla regia con un progetto che è stato L’Immortale, sentivo di non avere forse la capacità di dare ancora qualcosa, nutrendo forse anche un pregiudizio rispetto al timore che sentivo di battere una strada che forse avevamo già percorso, ed era stata percorsa bene”. Ma poi aggiunge: “e invece sono stato smentito dalla capacità e dalla volontà di Sky e di Cattleya di non avere timore di sterzare, dal talento di Maddalena e di Leonardo. E visto che io sono un melologo, m’è venuto in mente De Gregori quando a un certo punto scrive: “tra il bufalo e la locomotiva la differenza salta agli occhi; la locomotiva ha la strada segnata, il bufalo può scartare di lato e cadere”. E ho sentito che tutti insieme volevamo accollarci la responsabilità di sterzare e di cadere perché era necessario, andare da un’altra parte, assumerci le responsabilità e rischiare di cadere. Stiamo in piedi”. “E sì, stiamo in piedi” concorda sollevato Nils Hartmann, Executive Vice President Sky Studios Italia che ricorda l’importanza della serie madre per Sky e per l’Italia audiovisiva nel mondo, dati i 190 territori “conquistati” in termini di critica e pubblico: “La domanda più frequente all’estero era: ‘Quand’è che torna Gomorra?’. È la serie più vista su Sky, superando titoli come Il Trono di Spade. Industrialmente sarebbe stato facile allungare semplicemente il brodo, ma abbiamo sterzato quando abbiamo trovato l’idea giusta. Siamo tornati al nostro DNA lanciando giovani talenti emergenti con Marco D’Amore al timone”. Nelle sue note di regia di Gomorra - Le Origini, Marco D’Amore ricorda che anno è stato geo-politicamente e socialmente quel 1977 per portarci a comprendere le differenze nella percezione di quello stesso anno a Napoli, a Secondigliano, nella vita dell’adolescente Pietro Savastano. D’Amore scrive: “Nel 1977, nel quartiere Ises di Secondigliano, un bambino su sette muore per denutrizione e per le precarie condizioni igieniche. Scugnizzi e guagliuni scalzi nel fango, il colera del ‘73, ‘o contrabbando de’ sigarette, le bische, le puttane e la malavita dei guappi. Il 21 gennaio del ‘77 Jimmy Carter diventa presidente degli Stati Uniti, in Italia hanno inizio le trasmissioni televisive a colori, a Buenos Aires cominciano le manifestazioni pacifiche delle Madri di Plaza de Mayo e qualcuno in Ohio riceve segnali dallo spazio che collega ad intelligenze extraterrestri”. Cosa ci mostra di ciò che siamo oggi ed anche dei giovani d’oggi e di ieri, questa indagine dentro l’educazione criminale del futuro boss? Marco D’Amore risponde alla domanda spiegando come Gomorra - Le origini catturi un’epoca che ha definito il volto della criminalità moderna: “In questa serie c’è un’indagine molto precisa della realtà, fatto salvo che esistono le licenze poetiche. Raccontiamo di una Secondigliano spaccata in due da questo Corso Umberto, per cui da una parte ci sono i commerci più fiorenti, una città anche operaia, operosa e dall’altra parte di questo corso c’era invece una zona completamente abbandonata. La serie comincia entrando in un piccolo bar e si sente un documentario del tempo che recita: “Nel 1977, nel quartiere Ises di Secondigliano, un bambino su 7 non raggiunge il primo anno di età”. Questa è Storia, che non giustifica, non solleva, ma che ti fa dire: questo è il tempo e questo è il contesto da cui si parte a raccontare. E quindi poi quei ragazzini li vedi alle prese con l’indigenza, con un risentimento che non è giustificabile ma che dovrebbe essere comprensibile nel momento in cui si capisce che questi ragazzi non desiderano per se stessi granché, non sognano i sogni che dovrebbero sognare i bambini”. “E questo secondo me risuona con il presente - prosegue D’Amore - perché mi chiedo: al netto di attitudini diverse, bambini che si guardano intorno e vedono le proprie città distrutte dalla guerra, che tipo di sentimenti possono nutrire per il futuro? Che tipo di sguardo possono avere sulla vita? E soprattutto, che tipo di uomini diventeranno quei bambini che oggi stanno subendo tutto ciò? È la stessa domanda che mi sono posto pensando al Pietro adulto, mi son detto: ma quell’uomo così violento che abbiamo visto in azione, che ragazzo era? Che vita ha vissuto per diventare quell’essere umano? Perché queste sono, vedete, non certezze ma domande che noi ci poniamo, che poi lasciamo allo spettatore che compie il percorso, lo conclude con la propria intelligenza, la propria sensibilità. Sono domande aperte: c’è un uomo che per essere così, che ragazzo è stato? Che cosa gli è stato tolto o privato? Cosa non ha avuto? Questo ci agita quando scriviamo, quando dirigiamo. Non abbiamo nessuna volontà di dire “è così”, nessuna volontà di insegnare niente a nessuno, nessuna volontà di educare: sono echi di domande che ci tormentano quando noi mettiamo le mani sulla vita altrui”. Nel periodo in cui Gomorra - Le Origini è stata presentata, era stato appena depositato da Fratelli d’Italia il disegno di legge che punirebbe chi racconta o rappresenta comportamenti mafiosi in libri, serie TV e social. Roberto Saviano l’ha rinominata Legge Omertà e Marco D’Amore, unendosi ai suoi colleghi e amici, all’indomani anche di 75.000 posti di lavoro a rischio nell’audiovisivo italiano, ha detto al riguardo: “Il nostro è un Paese che c’ha un debito pubblico importante e quindi, visto che le pene non sono solo pecuniarie ma anche detentive, dovranno allargare parecchio le patrie galere, che ci faremo arrestare in parecchi. I detenuti pesano sulla spesa pubblica, non gli conviene. Poi, io ho sempre pensato al mio mestiere come a un mestiere precario, che sostanzialmente poco interessa alla collettività. Poi però la vita mi ha fatto imbattere in esperienze molto umane e allora dico: Noi serviamo. Perché c’è un’intelligenza anche del cuore che è necessario alimentare e noi serviamo a questo. E allora nelle difficoltà forse è lì ancora che continueremo a produrre qualcosa di più interessante, di più acido, di più resistente a questa forza che ci viene contro e che ci dice di smettere. Invece noi, come Pinocchio nella guazza degli assassini, ripetiamo: voglio andare avanti, voglio andare avanti, voglio andare avanti”.",
    "author": "Chiara Nicoletti",
    "source": "Ristretti Orizzonti",
    "published_date": "2026-01-13"
  },
  "https://ristretti.org/ce-un-gran-bisogno-di-artigiani-della-democrazia": {
    "title": "C’è un gran bisogno di artigiani della democrazia",
    "link": "https://ristretti.org/ce-un-gran-bisogno-di-artigiani-della-democrazia",
    "content": "di Giovanni Maria Flick\nAvvenire, 13 gennaio 2026\nIn questo clima caratterizzato da toni fortemente polemici, anche in vista del referendum sulla Giustizia, le parole di Mattarella e Papa Leone XIV sul valore della responsabilità umana e personale. Viviamo in un contesto nel quale è diffuso il desiderio di “cambiare il mondo” di fronte alle sue incongruenze e contraddizioni, anche se dimentichiamo che quel cambiamento dipende da ciascuno di noi per la sua parte. La battaglia delle idee in politica rischia di risolversi in una critica solo distruttiva, in una aspirazione rivoluzionaria, in una conservazione del passato o in un appello alla volontà popolare, nel dibattito politico e nella sua eco sui social, sempre più confusa e polemica. È difficile per il singolo, di fronte alla superficialità di un simile dibattito politico, conservare il senso di umanità nell’affrontare i problemi concreti della convivenza politica e sociale.\nIn questo clima di contrasto, di pessimismo, di sfiducia, non è facile mantenere serenità ed equilibrio nel confronto tra spinta alla conservazione e a progresso e rispetto dei principi fondamentali di dialogo e di convivenza di fronte alle polemiche e alle strumentalizzazioni da parte di chi la pensa diversamente. Per questo mi sembra sia stato importante il messaggio del Presidente della Repubblica in occasione dell’ottantesimo compleanno della nostra Costituzione, nata dall’Assemblea Costituente dopo la fine della guerra il 1° gennaio 1946. In quel messaggio - con ottimismo e fiducia nel futuro - Mattarella ha proposto le linee di uno “spartiacque” di libertà e di pace del nostro paese dopo la fine di un ventennio di dittatura, di una guerra voluta e perduta colpevolmente, e di una Resistenza combattuta e sofferta per uscirne e rinnovare l’Italia.\nLe due linee di libertà e di pace - nel messaggio presidenziale di auguri al Paese per il nuovo anno - hanno ricordato la ricostruzione istituzionale, civile e sociale di esso; il rapporto fra l’Italia, l’Europa e gli Stati Uniti e la sua evoluzione sino agli attriti e difficoltà attuali; il carattere centrale e fondamentale e la libertà del lavoro per la Repubblica e per la democrazia; il riconoscimento dei diritti inviolabili e dei doveri inderogabili; la sintesi fra essi nella pari dignità sociale e nell’eguaglianza di tutti; lo sviluppo sociale ed economico; il superamento del terrorismo senza dover ricorrere a leggi speciali; le riforme civili e sociali fondamentali come lo Statuto dei lavoratori e il diritto di famiglia.\nLe tappe percorse in questi ottanta anni sono state importanti per rafforzare la democrazia: nonostante le difficoltà; nonostante la crisi e il venir meno della coesione fra i partiti e il progressivo indebolimento della centralità del Parlamento a favore dell’esecutivo, attraverso gli strumenti dei decreti, dei maxiemendamenti e della fiducia; nonostante le modifiche radicali delle condizioni geopolitiche dei mercati e dell’equilibrio globale a cui stiamo assistendo. Il Presidente della Repubblica ha ricordato il metodo di lavoro dell’Assemblea Costituente, in un contesto di collaborazione condiviso sia per l’elaborazione dei tasselli della Carta costituzionale, sia per la contemporanea discussione anche accesa dei lavori per l’adozione delle misure di governo. Il messaggio propone dunque un accostamento evidente fra le due linee dello spartiacque di pace e libertà: il “ripudio della guerra come strumento di offesa alla libertà degli altri popoli e come mezzo di risoluzione delle controversie” (articolo 11 della Costituzione). Quel messaggio è reso concreto con il riferimento alle figure di Giovanni Falcone e Paolo Borsellino, entrambi vittime della violenza nel loro impegno per la giustizia ed esempio ideale per i giovani, cui il messaggio del Presidente è rivolto esplicitamente; e suggerisce anche un accostamento con la figura di “artigiano della pace” proposta dal Pontefice Leone XIV con riferimento alla responsabilità umana e personale.\nÈ un accostamento su cui è opportuno riflettere - fatte le debite proporzioni tra la prospettiva globale e quella nazionale - anche per ricordare altre vicende e polemiche attuali come quelle del prossimo referendum sulla separazione fra giudice e pubblico ministero che occupano gran parte delle discussioni nel panorama italiano di questi giorni. Nella mia plurima esperienza professionale di uomo di studio e di operatore nel campo della giustizia con diversi ruoli non intendo entrare e schierarmi in quelle polemiche, fin troppo sviluppate e dilaganti a diversi livelli. Mi sembra giusto soltanto sottolineare l’importanza del fattore umano, cioè il contributo personale - qualunque esso sia - richiesto a ciascuno di noi con l’esercizio del voto referendario nell’uno o nell’altro senso o con l’astensionismo. L’appello del Presidente della Repubblica all’impegno e alla responsabilità dei giovani, con il richiamo all’eroismo e al sacrificio di due figure di magistrati nell’esercizio del loro potere-dovere; e il richiamo del Pontefice a una responsabilità personale di ciascuno, mi sembrano entrambi due momenti per un’occasione inusuale e giustificata di riflessione in un contesto di polemica che si va facendo via via sempre più accesa e sgradevole, qualunque possa essere e sarà l’esito della contesa referendaria.",
    "author": "Giovanni Maria Flick\nAvvenire",
    "source": "Avvenire",
    "published_date": "2026-01-13"
  },
  "https://ristretti.org/venezuela-la-gioia-per-alberto-e-mario-e-il-pensiero-ai-2-mila-ancora-in-carceri-straniere": {
    "title": "Venezuela. La gioia per Alberto e Mario. E il pensiero ai 2 mila ancora in carceri straniere",
    "link": "https://ristretti.org/venezuela-la-gioia-per-alberto-e-mario-e-il-pensiero-ai-2-mila-ancora-in-carceri-straniere",
    "content": "di Rossella Verga\nCorriere della Sera, 13 gennaio 2026\nLa scarcerazione di Trentini e Burlò in Venezuela non deve farci dimenticare gli altri italiani detenuti all’estero: attualmente oltre duemila secondo i dati del 2024. Lunedì è stato il giorno della grande gioia per la liberazione di Alberto Trentini, il cooperante della ong francese scarcerato in Venezuela dopo 423 giorni di prigionia. E giorno di grande gioia per Mario Burlò, liberato assieme a lui. Gioia che non deve farci dimenticare gli altri italiani detenuti all’estero: attualmente oltre duemila. Stando ai dati aggiornati al 2024, circa 1650 si trovano in prigioni europee, 244 sono nelle carceri di Paesi extra Ue, 166 nelle Americhe, 23 nei Paesi del Mediterraneo e Medio Oriente, 22 nell’Africa sub-sahariana e 77 in Asia e Oceania.\n“Di fatto si tratta di detenzioni di ostaggi. E chi tiene qualcuno in ostaggio - aveva commentato qualche settimana fa il portavoce di Amnesty International Italia, Riccardo Noury - chiede qualcosa in cambio: in ballo può esserci una questione economica, uno scambio di prigionieri o la richiesta di determinate dichiarazioni”. “Credo che chiunque, a partire da Trentini - aveva proseguito Noury - dovrebbe essere scarcerato se non c’è alcun motivo che ne giustifichi la detenzione. Se, invece, si agisce accettando la logica che si tratta di vittime di una sorta di sequestro di persona, bisogna prendere atto che si entra in un campo che non ha più a che fare con i diritti umani, ma con la politica”.\nDopo l’arresto del presidente venezuelano Nicolas Maduro la situazione è in forte evoluzione, appunto la liberazione di Trentini non è stata l’unica. Ma lo scenario mondiale resta di grande preoccupazione. L’ultimo Rapporto 2024-2025 di Amnesty International, in attesa dei prossimi aggiornamenti, ha documentato nel resto nel mondo violente e diffuse repressioni del dissenso, catastrofiche escalation dei conflitti armati, azioni inadeguate per fronteggiare il collasso climatico e passi indietro globali nella difesa delle persone migranti e rifugiate, delle donne e delle ragazze e delle persone Lgbtqia+. “Assistiamo da anni - ha sottolineato Agnès Callamard, segretaria generale di Amnesty International - a una strisciante diffusione di pratiche autoritarie, alimentate da leader candidatisi o eletti con l’intenzione di essere agenti di distruzione. Ci hanno trascinato in una nuova era di agitazioni e crudeltà ma tutte le persone che credono nella libertà e nell’uguaglianza devono coalizzarsi per contrastare gli attacchi sempre più estremi al diritto internazionale e ai diritti umani universali”.\nLa proliferazione di leggi, politiche e pratiche autoritarie contro la libertà d’espressione, di associazione e di riunione pacifica documentata da Amnesty International è stata secondo il Movimento un elemento centrale nell’assalto globale ai diritti umani. Certi governi hanno cercato di evitare i controlli, rafforzato i loro poteri e instillato paura prendendosela con gli organi di informazione, con le Ong, con i partiti politici imprigionando con accuse infondate di “terrorismo” o “estremismo” persone che li hanno criticati e criminalizzando chi ha difeso i diritti umani. La liberazione di tutti i prigionieri italiani, e non solo italiani, è un cammino difficile fatto di diplomazie, di mobilitazioni civili e di azioni per la riconquista dei diritti.",
    "author": "Rossella Verga\nCorriere",
    "source": "Corriere della Sera",
    "published_date": "2026-01-13"
  },
  "https://ristretti.org/venezuela-il-regime-frastornato-il-carceriere-imprigionato-la-mia-gioia-per-alberto-libero": {
    "title": "Venezuela. Il regime frastornato, il carceriere imprigionato: la mia gioia per Alberto libero",
    "link": "https://ristretti.org/venezuela-il-regime-frastornato-il-carceriere-imprigionato-la-mia-gioia-per-alberto-libero",
    "content": "di Erri De Luca\nAvvenire, 13 gennaio 2026\nAlberto Trentini trascorre più di un anno in una cella prossima all’Equatore. Niente processo, imputazioni, arrestato perché risulta incomprensibile a certi regimi una persona che dedica il suo tempo all’aiuto di chi ne ha bisogno. Certi regimi sospettano la generosità, sintomo evidente di loro paranoia, segno manifesto di loro tristezza. La generosità giustifica e rallegra. È un presidio sanitario. Niente smuove dall’Italia la sua prigionia, privata di contatti con l’esterno. Poi da qualche parte nel Mare dei Caraibi la Marina Militare degli Stati Uniti spara a casaccio su imbarcazioni sospette di trasporto stupefacenti. Non serve prova né conferma, basta a se stesso il gesto di pirateria. Poi la stessa Marina si dedica al più lucroso sequestro di petroliere nel Mare dei Caraibi. Niente di queste mosse arriva nella cella di Trentini. Il tempo scorre pigro nella geografia che non conosce stagioni. È il secondo Natale che non vede l’arrivo della stella cometa. Poi il rapimento del presidente e di sua moglie produce spiffero e stupore nelle celle.\nI rincalzi al potere, sgomenti, liberano qualche detenuto, sentendosi vulnerabili. L’integrità territoriale di un paese è un diritto sospeso a tempo indeterminato. C’è un po’ di far west in giro per il mondo nell’anno olimpico 2026. Intorno alla cella di Trentini c’è il subbuglio delle scarcerazioni. Senza certezza di partecipare dei rilasci e poi senza nessuna spiegazione Alberto Trentini è accompagnato all’uscita. Tornato in libertà perché frastornato è il regime che lo ha detenuto.\nForse in un sogno in cella, oppure nella lettura del suo palmo di mano, una voce gli ha detto che sarà liberato quando il suo carceriere sarà imprigionato. La misteriosa legge del contrappasso, inaugurata nelle cantiche d’Inferno e Purgatorio, trova un’applicazione originale. Alberto Trentini esce in una Caracas più sbalordita di lui. Che l’ingiusto prelievo di oltre un anno di vita non gli tolga l’impulso che lo ha mosso a svolgere missioni umanitarie, anzi lo ribadisca.",
    "author": "Erri De Luca\nAvvenire",
    "source": "Avvenire",
    "published_date": "2026-01-13"
  },
  "https://ristretti.org/iran-non-sara-trump-ad-aiutare-la-liberazione": {
    "title": "Iran. Non sarà Trump ad aiutare la liberazione",
    "link": "https://ristretti.org/iran-non-sara-trump-ad-aiutare-la-liberazione",
    "content": "di Alberto Negri\nIl Manifesto, 13 gennaio 2026\nGli interventi militari esterni occidentali in Medio oriente sono stati dei fallimenti, dall’Afghanistan, all’Iraq alla Libia. Gli iraniani li hanno osservati da vicino pagando un prezzo. In Iran, scrisse nelle sue memorie sulla rivoluzione khomeinista del 1979 l’ambasciatore britannico Anthony Parson, non abbiamo fallito per mancanza di informazione ma di immaginazione. Ecco forse non bisogna ripetere lo stesso errore adesso che stiamo chiedendoci cosa accadrà e ci sembra di essere impotenti di fronte alle stragi nelle città iraniane. La domanda è se un intervento esterno possa aiutare l’opposizione ad abbattere un regime al potere da oltre 45 anni in un Paese di 90 milioni di abitanti, 1,6 milioni di chilometri quadrati con le quarte riserve al mondo di petrolio e le seconde di gas che, messe a regime, potrebbero rifornire i consumi di tutta l’Unione europea. Già in poche righe c’è tutto: attaccare l’Iran significa attaccare una potenza nel cuore pulsante del Medio oriente.\nL’unico stato della regione che occupa con il nome di Persia più o meno gli stessi confini da tremila anni e da sempre i nostri libri di storia greco-romana. Non c’è iraniano, pro o anti-regime, che non sia cosciente di questo: il nazionalismo è il vero collante di un Paese che ha sempre visto il mondo arabo e i vicini come ostili. Gli interventi esterni nell’ultimo mezzo secolo abbondante hanno avuto esiti tragici e contrari al loro obiettivo. Il colpo di stato anglo-americano del 1953 contro il leader laico e democratico Mossadeq (nazionalizzatore del petrolio) riportò lo Shah Pahlevi al potere dittatoriale della corona ma aprì la strada al processo rivoluzionario.\nNel settembre 1980 l’Iraq di Saddam Hussein attaccò l’Iran con il sostegno di tutti gli stati arabi (tranne la Siria), dell’Unione sovietica, degli Usa e gran parte dell’Europa. Tutti pensavano che Teheran, priva dell’esercito dello Shah e dell’aiuto americano, in pieno marasma rivoluzionario, sarebbe crollata in poche settimane. Il risultato fu una guerra di otto anni con un milione di morti che invece di indebolire rafforzò il regime di Khomeini e la repressione interna.\nGli interventi militari esterni occidentali in Medio oriente sono stati dei fallimenti, dall’Afghanistan, all’Iraq alla Libia. Gli iraniani li hanno osservati da vicino pagando un prezzo: il crollo dell’Iraq ha rappresentato l’ascesa dell’Isis, un gruppo radicale sunnita che era diventato una minaccia mortale per gli sciiti iraniani. L’Isis fu fermato a un’ora di auto da Baghdad dai pasdaran e dalle milizie del generale iraniano Qassem Soleimani, poi fatto fuori da un missile proprio da Trump.\nUna parte degli iraniani, soprattutto della diaspora estera, punta su un intervento esterno come ha evocato Trump perché pensa che questa sia l’unica possibilità di rovesciare un regime. Molti altri sono contrari perché c’è il rischio di alimentare la propaganda del regime sulla “mano straniera”, una carta che la Guida suprema Khamenei ha già giocato sin dai primi giorni delle proteste accusando Usa e Israele. Dopo quanto accaduto a Maduro in Venezuela, si affaccia l’ipotesi di un’operazione speciale per sequestrare anche lui. Potrebbe non bastare perché se è vero che la Guida ha l’ultima parola, l’Iran non è una dittatura ma un sistema autocratico e repressivo assai vasto, oliato da anni di guerre.\nMinato dalle sanzioni, dopo i disastri subiti da Hamas, Hezbollah e la caduta del siriano Assad, il sistema ha fallito per la sua inefficienza sotto il profilo economico e dell’influenza regionale (tranne che in Iraq e Yemen) ma l’apparato militare e poliziesco è ancora funzionante.\nSiamo sicuri che i vicini di Teheran vogliano davvero un Iran democratico? La Turchia di Erdogan, membro della Nato, ha degli accordi con gli ayatollah, ma l’Iran è un Paese storicamente concorrente e dotato di risorse enormi. Gli stati del Golfo poi sono tutte monarchie sunnite assolute e non si sa quanto guarderebbero con simpatia una democrazia ai loro confini.\nMa soprattutto Trump è intenzionato a lanciare un’azione in larga scala contro l’Iran? Il presidente americano oggi esaminerà varie opzioni dai cyber attacchi a obiettivi militari e civili, a nuove sanzioni e anche bombardamenti (in coordinamento con Israele). Ma non pare che voglia rischiare di rimanere impantanato in qualche conflitto di lungo termine. Come dimostra il Venezuela, Trump punta a interventi mirati, spettacolari, che non è detto portino alla democrazia o a un cambio di regime. Al petrolio invece sì, tiene molto, quello conta tantissimo.\nInformando l’opinione pubblica che l’Iran potrebbe essere disposto a negoziare, Trump fa capire che i pozzi iraniani di oro nero, che riforniscono la Cina, sono un obiettivo principale. Come e ancora più del Venezuela, l’Iran è una questione internazionale. La Cina, maggiore acquirente del petrolio iraniano, ha dichiarato il suo appoggio al regime mentre Russia, Cina e Iran stanno tenendo esercitazioni navali congiunte in Sudafrica (Brics). In Iran e in Medio oriente come diceva Lord Curzon ogni goccia di petrolio equivale a una goccia di sangue.\nMa allora come fermare la strage degli iraniani? Forse ci vuole appunto un po’ di immaginazione politica e di consapevolezza su come aiutarli, anche all’estero, a elaborare una piattaforma politica e una dirigenza che superi le loro divisioni. L’Iran democratico è ancora da immaginare e progettare. Ma un giorno potrebbe sorprendere gli ayatollah e magari pure Trump.",
    "author": "Alberto Negri\nIl Manifesto",
    "source": "Il Manifesto",
    "published_date": "2026-01-13"
  },
  "https://ristretti.org/iran-rivolte-e-repressione-perche-in-47-anni-nessun-movimento-ha-abbattuto-il-regime": {
    "title": "Iran. Rivolte e repressione perché in 47 anni nessun movimento ha abbattuto il regime",
    "link": "https://ristretti.org/iran-rivolte-e-repressione-perche-in-47-anni-nessun-movimento-ha-abbattuto-il-regime",
    "content": "di Daniele Zaccaria\nIl Dubbio, 13 gennaio 2026\nLa Repubblica islamica dell’Iran che nel 1979 rovescia la brutale monarchia dello Scià nasce da una delle più grandi rivoluzioni popolari del Novecento. Il potere che si consolida rapidamente attorno alla figura dell’ayatollah Ruhollah Khomeini non eredita però solo l’entusiasmo per la caduta di Mohammad Reza Pahlevi ma anche una società plurale, politicizzata, attraversata da forti componenti laiche e aspettative spesso incompatibili con un ordine teocratico. Da allora, la storia dell’Iran è ciclicamente scandita da rivolte, insurrezioni, proteste che a volte hanno scosso le fondamenta del regime senza mai però riuscire a creare un’alternativa politica credibile al potere del clero sciita. Un po’ per la natura frammentata delle opposizioni ma soprattutto per la spietata repressione che ogni volta si è abbattuta sui movimenti di protesta.\nTra il 1979 e il 1981, l’Iran è attraversato da una vera e propria guerra civile a bassa intensità; le organizzazioni marxiste e laiche, in particolare i comunisti del Tudeh e i Mujaheddin del Popolo, entrano in rotta di collisione con i khomeinisti, che nel frattempo hanno consolidato il controllo delle istituzioni e delle forze armate. Parallelamente, nelle regioni periferiche del Paese esplodono rivolte armate di minoranze etniche: i curdi nel nord-ovest, i turkmeni nel nord, gli arabi nel Khuzestan, i baluci nel sud-est. Le rivendicazioni spaziano dall’autonomia politica al riconoscimento culturale, ma il regime risponde con ferocia. Lo scoppio della guerra contro l’Iraq nel settembre 1980 offre al potere un formidabile strumento di disciplinamento interno. In nome dell’emergenza nazionale, ogni forma di dissenso viene assimilata al tradimento.\nGli anni Ottanta sono così segnati da un silenzio forzato, imposto attraverso arresti di massa, tribunali rivoluzionari e l’uso indiscriminato della pena di morte. Questo ciclo repressivo raggiunge il suo apice nel 1988, quando, al termine del conflitto, migliaia di prigionieri politici vengono giustiziati in poche settimane in seguito a una fatwa della Guida suprema. Con la morte di Khomeini nel 1989 il regime tenta una parziale normalizzazione. Ma la ricostruzione economica, segnata da forti diseguaglianze, riporta in superficie il malcontento sociale. Nei primi anni Novanta, rivolte spontanee legate al caro-vita esplodono in diverse città, da Mashhad a Islamshahr. Sono proteste prive di una piattaforma politica, che esprimono più il malessere sociale che un progetto di cambiamento, e vengono schiacciate con forza.\nLa seconda metà degli anni Novanta vede emergere un nuovo attore: il movimento studentesco. Nel 1999, la chiusura del quotidiano riformista Salam scatena manifestazioni nelle università che si estendono rapidamente ad altri settori della società iraniana. La repressione anche stavolta è violenta, ma per la prima volta il dissenso si articola intorno a richieste di libertà civili, stato di diritto, limiti al potere del clero. È il preludio alla stagione riformista incarnata dalla presidenza di Mohammad Khatami, che alimenta aspettative di cambiamento dall’interno del sistema. Queste aspettative si infrangono definitivamente nel 2009. Le elezioni presidenziali che riconfermano Mahmoud Ahmadinejad in un clima di brogli percepiti come evidenti danno vita al “Movimento Verde”, la più grande mobilitazione di massa dalla nascita della Repubblica islamica. Milioni di iraniani scendono in piazza per settimane, inizialmente per chiedere trasparenza elettorale, poi per denunciare la natura autoritaria del sistema. La repressione è capillare: arresti, torture, processi-farsa, uccisioni. Con la neutralizzazione dei leader riformisti, il regime dimostra di non essere disposto a tollerare nemmeno una contestazione interna controllata.\nIl ciclo successivo di rivolte nel 2017; le manifestazioni non nascono nei quartieri benestanti di Teheran o nelle università, ma nelle periferie e nelle province. Sono i ceti popolari, colpiti dalla crisi economica, dalla disoccupazione e dalle sanzioni internazionali, a scendere in piazza. Gli slogan prendono di mira apertamente la Guida Suprema e l’intero sistema: è un segnale di rottura profonda, per la prima volta la Repubblica islamica perde consenso anche tra settori tradizionalmente conservatori. Il novembre 2019 segna uno dei momenti più drammatici di questa lunga sequenza di rivolte. L’aumento del prezzo della benzina scatena una sollevazione che coinvolge centinaia di città. Le forze di sicurezza aprono il fuoco sui manifestanti, causando centinaia di morti in pochi giorni.\nLa morte della giovane Mahsa Amini per mano della polizia religiosa, apre nel 2022 il ciclo di protesta più radicale, le manifestazioni che durano per oltre un anno esplodono in tutto il Paese sotto lo slogan “Donna, vita, libertà”. A differenza delle mobilitazioni precedenti, quest’ultima attraversa generazioni e classi sociali, coinvolgendo anche adolescenti e minoranze etniche. Decine di migliaia le persone arrestate, centinaia le esecuzioni. Anche in quel caso la mano dura del regime soffoca le lotte, ma quel ciclo non si è mai spento del tutto come dimostrano le ciclopiche proteste degli ultimi giorni.",
    "author": "Daniele Zaccaria\nIl Dubbio",
    "source": "Il Dubbio",
    "published_date": "2026-01-13"
  },
  "https://ristretti.org/emergenza-carceri-anche-il-2026-passera-senza-che-si-faccia-qualcosa": {
    "title": "Emergenza carceri. Anche il 2026 passerà senza che si faccia qualcosa?",
    "link": "https://ristretti.org/emergenza-carceri-anche-il-2026-passera-senza-che-si-faccia-qualcosa",
    "content": "di Marcello Buttazzo\nIl Fatto Quotidiano, 12 gennaio 2026\nLe condizioni di vita nelle carceri italiane peggiorano continuamente. Le celle sono sempre più sovraffollate. Fino al 31 dicembre 2025, i detenuti presenti fra le sbarre di dura ferraglia erano 63.499. I posti regolarmente previsti sono 51.277. Il tasso di sovraffollamento complessivo è del 137,8%. In alcune prigioni (Lucca, Vigevano, Milano San Vittore, Foggia, Brescia Canton Mombello) il sovraffollamento supera ampiamente il 200%. Si ricomincia, purtroppo, a sgranare il triste rosario dei suicidi. Il 6 gennaio, nella Casa circondariale di Cremona, un recluso di 53 anni s’è impiccato nella sua cella.\nAnche nelle carceri minorili la situazione peggiora sensibilmente. Il decreto Caivano, voluto fortemente dal governo Meloni nel 2025, abbassando la soglia di pena ed estendendo il fermo anche per reati non molto gravi, non ha fatto altro che portare al sovraffollamento critico delle carceri, popolando di under 18 e di giovani adulti le prigioni (Ipm) e le comunità residenziali. In carcere sono frequenti i casi di autolesionismo e i tentativi di suicidio. Mancano negli organici 2.000 agenti di polizia penitenziaria. Inoltre diversi agenti si dimettono o si pensionano, senza essere sostituiti. Il sistema carcerario è al collasso, da tempo.\nSconforta il fatto che la maggioranza di centrodestra, in questi ultimi tre anni, non abbia saputo adottare alcun provvedimento razionale quantomeno per tamponare una pericolosa degenerazione. Le misure prospettate vagamente dal ministro della Giustizia Nordio (tipo la costruzione di nuovi moduli cementiferi o la ristrutturazione di vecchie caserme dismesse per ospitare i detenuti) sono davvero aleatorie, propagandistiche.\nCi vorrebbe da parte delle istituzioni un esame profondo e una assunzione di consapevolezza. I politici dovrebbero saper ascoltare le doglianze di chi quotidianamente vive il disagio e respira l’emergenza. Secondo Federico Pilagatti, segretario nazionale del Sappe, sindacato autonomo di polizia penitenziaria, “le carceri italiane sono diventate discariche umane dove buttare pazzi e tossicodipendenti”. Dopo la chiusura degli ospedali psichiatrici giudiziari (Opg), migliaia e migliaia di detenuti con disturbi psichici o dipendenze finiscono in carcere, senza un’assistenza specialistica adeguata. Nelle Case di reclusione, fra le altre cose, c’ è scarsezza assoluta di psichiatri, psicologi, di personale medico e infermieristico.",
    "author": "Marcello Buttazzo\nIl Fatto Quotidiano",
    "source": "Il Fatto Quotidiano",
    "published_date": "2026-01-12"
  },
  "https://ristretti.org/carceri-affollate-e-fatiscenti-bilancio-di-fine-anno-di-antigone": {
    "title": "“Carceri affollate e fatiscenti”, bilancio di fine anno di Antigone",
    "link": "https://ristretti.org/carceri-affollate-e-fatiscenti-bilancio-di-fine-anno-di-antigone",
    "content": "9colonne.it, 12 gennaio 2026\nAlla fine di novembre 2025 nelle carceri italiane erano detenute 63.868 persone, quasi 2.000 in più rispetto a un anno fa, a fronte di una capienza effettiva di soli 46.124 posti (700 in meno di quelli che vi erano all’inizio dell’anno). Il tasso di sovraffollamento nazionale ha raggiunto il 138,5%, con 72 istituti oltre il 150% e punte superiori al 200%. È quanto emerge dal bilancio di fine anno di Antigone. Nel 42,9% delle 120 carceri visitate - e delle 71 schede di cui sono già stati elaborati i dati - non sono garantiti i 3 metri quadrati di spazio vitale per persona (nel 2024 questa percentuale si fermava al 32,3%); oltre la metà delle carceri ha celle senza doccia e nel 45,1% mancano acqua calda o si registrano condizioni igieniche adeguate. Gravissime anche le carenze di spazi per lavoro, scuola e socialità. Sempre più critici i dati sulle morti: 238 persone sono decedute in carcere nel 2025, di cui 79 si sono suicidate, come riporta il dossier “Morire di carcere” di Ristretti Orizzonti.\n“Il carcere italiano è ormai ridotto a un contenitore di corpi - denuncia Patrizio Gonnella, presidente di Antigone - e ha abdicato alla funzione di reinserimento sociale prevista dalla Costituzione”. “È sempre doloroso tirare le somme di un altro anno di carcere in Italia ma - prosegue Gonnella - il bilancio di fine 2025 è forse il più cupo degli ultimi anni. Perché restituisce l’immagine di un sistema penitenziario che è sempre più in crisi, con tensioni in costante crescita e un silenzio assordante da parte delle istituzioni che rifiutano qualsiasi ipotesi di riforma e qualsiasi intervento che permetterebbe di alleggerire il peso delle carceri, a beneficio delle persone detenute, che vivono ammassate l’una sull’altra e degli operatori che, già sotto organico, denunciano un pesante e crescente stress lavorativo”.\nCome detto, alla fine di novembre 2025, le persone detenute nelle 189 carceri italiane per adulti erano 63.868, a fronte delle 61.861 registrate alla fine del 2024. Un aumento costante, pari a oltre 180 persone in più ogni mese. Eppure, questo incremento non può essere spiegato con un aumento della criminalità: nel primo semestre del 2025 i reati denunciati sono stati 1.140.825, contro i 1.199.072 dello stesso periodo dell’anno precedente, con una diminuzione del 4,8%. “A crescere non è dunque la criminalità, ma l’uso della detenzione come risposta quasi esclusiva ai conflitti sociali, alle fragilità e alle marginalità” denuncia l’associazione. Nel frattempo la capienza del sistema penitenziario è ulteriormente diminuita. “Il 2025 è stato l’anno del lancio del piano carceri da parte del governo Meloni. Secondo quanto riportato dallo stesso governo già nell’anno che si sta per concludere, i nuovi posti sarebbero dovuti essere 864. Ciò a cui si è assistito è stata invece una perdita di 700 posti effettivi, con un dato registrato ai primi giorni di dicembre che non conteggia i circa 250 posti persi nel solo incendio di San Vittore di alcuni giorni fa - prosegue la nota.\nIl risultato è un sovraffollamento strutturale che ha ormai raggiunto livelli intollerabili: mancano all’appello quasi 18.000 posti rispetto alle presenze effettive, con un tasso nazionale di affollamento pari al 138,5%. In alcune carceri si toccano livelli che ricordano le condizioni che portarono l’Italia alla condanna della Corte Europea dei Diritti dell’Uomo: a Lucca il tasso di affollamento è del 247%, a Vigevano del 243%, a Milano San Vittore del 231%, a Brescia Canton Mombello del 216%, a Foggia del 215%, a Lodi del 211%, a Udine del 209%, a Trieste del 201%. Ancora più preoccupante è la situazione negli istituti penali per minorenni. “Il cosiddetto Decreto Caivano ha determinato un aumento dei giovani detenuti, facendoli diventare il 150% di quello che erano e svuotando progressivamente il circuito della giustizia minorile della sua funzione educativa. Sempre più spesso, ragazzi che potrebbero proseguire il loro percorso fino ai 25 anni nei servizi minorili vengono trasferiti nelle carceri per adulti al compimento della maggiore età, interrompendo bruscamente ogni progetto educativo e di reinserimento. Una dinamica che se così non fosse avrebbe peraltro provocato un tasso di affollamento ben superiore negli Ipm.\nSe si guarda alle condizioni materiali degli istituti - come Antigone fa attraverso il suo monitoraggio indipendente che conduce con continuità dal 1998 - “si capisce quanto il momento sia complicato - si legge nel report -. Nel 10% degli istituti visitati il riscaldamento non era sempre funzionante, mentre nel 45,1% si riscontravano problemi con l’acqua calda. Oltre la metà delle carceri (56,3%) presenta ancora celle prive di doccia, nonostante il regolamento penitenziario del 2000 ne preveda l’obbligatorietà. Le carenze strutturali riguardano anche gli spazi di vita e trattamento: nell’8,5% degli istituti non esistono spazi per la socialità, nell’8,6% mancano ambienti dedicati esclusivamente alla scuola e alla formazione, e nel 31% non ci sono locali per attività lavorative come falegnamerie o laboratori.\nNel 23% delle carceri visitate non sono presenti aree verdi per i colloqui all’aperto con i familiari. Una situazione aggravata dal sovraffollamento che ha portato alcune carceri a trasformare spazi di socialità o per attività in celle di pernotto. La situazione del personale non è meno critica. Sempre dai dati delle visite di Antigone si evidenzia come solo il 77,5% degli istituti ha un direttore con incarico esclusivo; negli altri casi la direzione è condivisa tra più carceri, con evidenti ricadute sulla qualità della gestione. In media si contano 1,9 detenuti per ogni agente di polizia penitenziaria e 70 detenuti per ogni educatore, ma in alcune realtà i numeri diventano insostenibili: a Regina Coeli si arriva a 3,2 detenuti per agente e 95 per educatore; a Novara a 2,7 detenuti per agente e addirittura 180 per educatore. Restano altissimi anche gli eventi critici: negli istituti visitati si registrano in media 16,7 atti di autolesionismo ogni 100 detenuti, 2,6 tentati suicidi e 16,4 isolamenti disciplinari ogni 100 persone detenute. La sofferenza psichica è una delle grandi emergenze del carcere italiano”.\nDalle oltre 100 visite effettuate nel 2025 da Antigone è emerso come l’8,9% delle persone detenute presentava una diagnosi psichiatrica grave al momento delle visite. A fronte di ciò, il 20% assumeva regolarmente stabilizzanti dell’umore, antipsicotici o antidepressivi, mentre il 44,4% faceva uso di sedativi o ipnotici. Gli psicofarmaci continuano a rappresentare uno degli strumenti principali di gestione dell’ordine interno e del disagio sociale, spesso in assenza di reali necessità e percorsi terapeutici e di supporto. “E mentre il carcere si riduce a spazio di mera custodia, lavoro, formazione e istruzione restano largamente marginali” denuncia Antigone. Lavora per l’amministrazione penitenziaria circa il 30% delle persone detenute, mentre solo il 3,7% ha un impiego con datori di lavoro esterni. Frequenta la scuola il 30,4% dei presenti, ma solo il 10,4% è coinvolto in percorsi di formazione professionale. Strumenti che dovrebbero essere centrali nel reinserimento sociale diventano invece eccezioni. Tutto questo avviene nonostante il 38% delle persone detenute abbia una pena residua inferiore ai tre anni e potrebbe accedere a misure alternative alla detenzione, che non rappresentano una rinuncia alla pena ma una modalità più efficace e costituzionalmente orientata di esecuzione, capace di ridurre drasticamente la recidiva e aumentare la sicurezza collettiva.\n“Il dato più drammatico resta però quello delle morti in carcere. A poche ore dalla fine del 2025 si contano 238 decessi, di cui 79 suicidi - conclude la nota -. Il carcere italiano è oggi lo specchio di scelte politiche precise. Continuare a ignorare questi dati significa accettare che la pena perda ogni funzione costituzionalmente orientata e che la violazione sistematica dei diritti fondamentali diventi la normalità”. Per questo Antigone ha lanciato la campagna “Inumane e degradanti. Il carcere italiano è fuori dalla legalità costituzionale”, partendo dai quasi 6.000 ricorsi che i Tribunali di sorveglianza hanno accolto solo nel 2024, di altrettante persone detenute, sottoposte proprio a trattamenti inumani o degradanti, riconoscendo alle stesse un indennizzo economico. Insieme alla campagna è stata promossa una petizione sottoscritta al momento da circa 1.500 persone, per chiedere urgenti e non più prorogabili riforme.",
    "author": null,
    "source": "Ristretti Orizzonti",
    "published_date": "2026-01-12"
  },
  "https://ristretti.org/nella-fabbrica-delle-leggi-e-protagonista-quasi-solo-il-governo": {
    "title": "Nella “fabbrica delle leggi” è protagonista (quasi) solo il Governo",
    "link": "https://ristretti.org/nella-fabbrica-delle-leggi-e-protagonista-quasi-solo-il-governo",
    "content": "di Stefano De Martis\nAvvenire, 12 gennaio 2026\nSu 94 norme approvate dal Parlamento nel 2025, 69 sono state prodotte dall’esecutivo. E una sola è frutto di iniziativa popolare. Un’esuberanza che trova manifestazione peculiare anche nel ricorso massiccio alla fiducia. E che fa riflettere. Su 94 leggi approvate dal Parlamento nel 2025, ben 69 sono di iniziativa del Governo. Una soltanto - ma è già rilevante che la casella non sia rimasta vuota, visti i precedenti - è frutto di iniziativa popolare: si tratta della legge sulla partecipazione dei lavoratori, promossa dalla Cisl. I dati sulla produzione legislativa sono gli ultimi disponibili per l’anno appena concluso.\nA breve il Servizio studi della Camera fornirà con la consueta precisione il quadro finale, ma è del tutto improbabile che le proporzioni subiscano mutamenti significativi perché il problema sul tappeto si è sostanzialmente cronicizzato: a dare le carte nella “fabbrica delle leggi” è sempre più l’esecutivo. Il fenomeno purtroppo è noto, ma quando dai discorsi di principio si passa ai numeri concreti l’effetto è ogni volta straniante: nell’insieme dell’attuale legislatura, la XIX, iniziata il 13 ottobre 2022, solo il 24% delle leggi è nato dal Parlamento. Su 269 leggi approvate ben 200 sono state promosse dal Governo e per di più quasi la metà di esse è frutto della conversione di decreti-legge emanati dall’esecutivo.\nDecreti che dovrebbero costituire un’eccezione motivata da “necessità e urgenza” e che invece assorbono una parte cospicua dell’attività delle Camere. Peraltro anche nelle legislature passate il problema si era presentato in termini crescenti, tanto che se nella XVII le leggi di conversione dei decreti rappresentavano il 22% del totale, nella XVIII erano già salite al 33%.\nL’esuberanza dell’esecutivo - se la si vuole chiamare così - trova una sua manifestazione peculiare nell’uso massiccio della questione di fiducia, che neanche l’esistenza di un Governo dalla stabilità a livelli record è riuscito a limitare. Si è fatto ricorso a questo strumento nell’iter di 54 dei 98 decreti convertiti e per le leggi di bilancio relative al 2023, 2024, 2025 e 2026. In tre anni su quattro la questione di fiducia è stata posta sulla legge di bilancio in entrambi i rami del Parlamento. Anche il cosiddetto monocameralismo “di fatto” o “alternato” - di cui altre volte ci siamo occupati in questa rubrica - rientra in questo filone. Ben 96 su 102 leggi d’iniziativa governativa approvate hanno registrato il contributo di una sola Camera e così pure 97 su 98 decreti convertiti in legge. Viene da domandarsi che senso abbia continuare a definire “di fatto” una procedura largamente maggioritaria nella pratica parlamentare.\nE un analogo ragionamento andrebbe affrontato più in generale per il ruolo abnorme - stante l’attuale assetto formale del procedimento legislativo - assunto dal Governo rispetto alle Camere. I fenomeni distorsivi si sono ormai così profondamente stratificati che l’efficacia dei pur necessari e preziosi interventi degli organi di garanzia risulta limitata. Le correzioni in corsa o ex post su singoli provvedimenti non sono più sufficienti. Ci sarebbe bisogno di riforme, a cominciare dal nodo irrisolto del bicameralismo paritario. Ma chi se ne dovrebbe far carico? Altri, in tutta evidenza, sono gli interessi in campo e in questo come in altri ambiti manca quella lungimiranza costituente che fece grande la nostra Repubblica ottant’anni fa.",
    "author": "Stefano De Martis\nAvvenire",
    "source": "Avvenire",
    "published_date": "2026-01-12"
  },
  "https://ristretti.org/referendum-la-scelta-sulla-data-e-la-raccolta-dei-fondi-agita-i-partiti": {
    "title": "Referendum, la scelta sulla data. E la raccolta dei fondi agita i partiti",
    "link": "https://ristretti.org/referendum-la-scelta-sulla-data-e-la-raccolta-dei-fondi-agita-i-partiti",
    "content": "di Virginia Piccolillo\nCorriere della Sera, 12 gennaio 2026\nOggi il Governo decide sul 22-23 marzo. I malumori di FdI per i mancati versamenti di FI. Oggi il Consiglio dei ministri deciderà la data del referendum sulla riforma della giustizia. La premier Giorgia Meloni ha confermato che si terrà il 22-23 marzo. Ma il Comitato cittadini per il No chiede di attendere la fine della raccolta firme, ieri arrivate a oltre 340 mila: il 68% delle 500 mila da raggiungere. Il centrosinistra appoggia l’iniziativa. E il leader M5S Giuseppe Conte attacca il governo: “I cittadini attendono da mesi interventi sulle bollette. Su una cosa sola hanno fretta: difendere la casta”.\nIntanto i comitati si organizzano per la raccolta fondi: GiustodireNo, sostenuto dall’Anm, ieri ha dato il via alla raccolta di donazioni private online, attivando un sito internet. Si moltiplicano piattaforme di crowdfunding. Mentre i partiti scaldano i motori: scatta la fase due. Finora la prima linea della battaglia sono stati i comitati, a cui i partiti hanno fornito sostegno accademico. Ma se il voto sarà il 22 marzo bisognerà correre. La legge prevede che 45 giorni prima, giovedì 5 febbraio, scatti la par condicio.\nMa la commissione di Vigilanza Rai è bloccata da oltre un anno. Se ne discuterà in settimana negli uffici di presidenza di Camera e Senato. Intanto ciascuna forza politica avvia la propria campagna. Questione spinosa restano i fondi. C’è malumore in FdI, dove ciascun parlamentare ha aderito alla proposta del Comitato Sì Riforma di contribuire alla campagna. L’hanno fatto anche in Noi moderati- Maie. Ma in Forza Italia no. E così, nel partito di Meloni, c’è chi si sorprende: “La separazione delle carriere non è sempre stata la loro battaglia?”.\nIl capogruppo Paolo Barelli minimizza: “Siamo tutti concentrati nella campagna. Non c’è nessuna iniziativa formale. È positiva la nascita spontanea di tanti comitati. Vediamo”. Ma è fuori dal Parlamento che infuriano le polemiche più aspre sui finanziamenti. I fautori del Si puntano l’indice contro l’Anmche ha finanziato la campagna del Comitato GiustodireNo nelle grandi Stazioni, sotto Natale. “Sarà costata almeno 700 mila euro, noi non possiamo permettercela”, ripetono. Dall’Anm smentiscono costi così alti. E assicurano che al comitato sono stati trasferiti 200 mila euro, non ancora spesi del tutto. A settembre, la delibera del comitato direttivo centrale ne aveva autorizzati 500 mila. La giunta, mercoledì scorso, ha disposto di disinvestire gli altri 300 mila. Altri stanziamenti, per ora, non sono stati autorizzati. Se necessari, saranno valutati nelle prossime riunioni. Si attende l’esito delle donazioni sul sito.\nPer ora qualche decina di migliaia di euro. Alle accuse di finanziare la campagna con i fondi di tutti i magistrati soci, magari con opinioni diverse sulla riforma, dall’Anm replicano: la delibera è passata alla quasi unanimità, chi non era d’accordo poteva impugnarla. Al momento non è stato fatto. Dai comitati per il No invece si invita a guardare ai “lauti finanziamenti pubblici della fondazione Einaudi che ha dato vita al comitato SiSepara”.\nGiuseppe Benedetto presidente della Fondazione si indigna: “Questo comitato ha quattro spicci. I finanziamenti della Fondazione vengono da bandi pubblici. Non ci possono finanziare la campagna per il referendum, sarebbe distrazione di fondi pubblici. Ma, come dice il proverbio, “Il gatto della credenza, quello che fa pensa”.",
    "author": "Virginia Piccolillo\nCorriere",
    "source": "Corriere della Sera",
    "published_date": "2026-01-12"
  },
  "https://ristretti.org/referendum-giustizia-quali-sono-le-ragioni-del-si-e-del-no": {
    "title": "Referendum giustizia, quali sono le ragioni del sì e del no",
    "link": "https://ristretti.org/referendum-giustizia-quali-sono-le-ragioni-del-si-e-del-no",
    "content": "di Beatrice Calò\npolicymakermag.it, 12 gennaio 2026\nLa riforma della giustizia voluta dal ministro Nordio entra nella fase decisiva. Ecco cosa cambia e le ragioni del sì e del no. Il referendum sulla giustizia si avvicina. Sul sito del ministero della giustizia ha già totalizzato 300.000 firme su 500.000. Proprio per questo, alla conferenza di fine anno di venerdì scorso, la premier Giorgia meloni ha confermato che molto probabilmente si andrà alle urne il 22 e 23 marzo 2026 se si raggiunge il quorum entro il 30 gennaio. La riforma prevede la modifica degli articoli 87, 102, 104, 105, 106 e 107 della Costituzione.\nAttualmente magistrati e pubblici ministeri fanno parte di un unico CSM che include entrambe le carriere e gestisce incarichi e provvedimenti disciplinari con un direttorio interno eletto tra gli iscritti all’ordine. L’esame per diventare pm o magistrato è unico. La “fluidità”, ovvero il passaggio da una carriera all’altra, è concesso una sola volta nella vita e riguarda circa 50 persone l’anno. Con la riforma chi nasce giudice non può morire pm e viceversa.\nAttualmente l’elezione dei membri del Csm avviene integralmente per opera dei membri del consiglio stesso. Con la riforma, invece, la scelta avverrebbe in parte per elezione a sorteggio. Inoltre, vengono creati due CSM distinti, uno per i magistrati e uno per i pm. Sopra di loro viene istituito un nuovo organo, la Corte Disciplinare, che si occupa dei procedimenti disciplinari che riguardano sia i giudici che i pubblici ministeri. A capo di questi organi ci sarebbe il presidente della repubblica (da qui l’ammenda all’articolo 87).\nIl fronte del “sì” è trainato principalmente dal governo e dai partiti di centro-destra che lo sostengono ma è trasversale. Il PD ufficialmente è contrario, ma nella sinistra esiste un dibattito interno, con qualche voce che riconosce che la separazione delle carriere era un principio caro anche a esponenti progressisti in passato. Italia Viva si è astenuta su alcuni voti parlamentari ma è favorevole in linea di principio alla separazione delle carriere tra giudici e pm. L’obiettivo dichiarato della riforma è rafforzare imparzialità, neutralità e trasparenza dell’ordinamento giudiziario. I fautori del sì sostengono che la separazione delle carriere tra PM e giudice possa aumentare la neutralità della Giustizia e ridurre i conflitti d’interesse. Inoltre, l’introduzione del sorteggio per parte dei membri nei Consigli Superiori della Magistratura limiterebbe le dinamiche di potere interne legate alle correnti e la politicizzazione della magistratura, secondo i fautori della modifica costituzionale.\nI sostenitori del no alla riforma della giustizia spaziano dall’Anm ai giuristi cattolici a gruppi di civili, passando per Marco Travaglio fino al Nobel per la fisica Giorgio Parisi. Il fronte del no sostiene che la riforma sarà inutile e dispendiosa, poiché non porterebbe alcun miglioramento in termini di accelerazione di processi e non risolverebbe i problemi del sovraffollamento delle carceri della divisione delle carriere e della vetustà della macchina giudiziaria. Inoltre, secondo gli oppositori, la modifica costituzionale interesserebbe una manciata di persone protagoniste del cambio di carriera e non escluderebbe il rischio di conflitto d’interesse. Al contrario, i fautori del no sottolineano il timore che la divisione del Csm in due organi risponda a una sorta di strategia “dividi et impera” volta ad indebolire in particolar modo i pubblici ministeri e renderli soggetti a pressioni politiche, asservendo la magistratura alla politica. Infatti, il sistema attuale è volto a bilanciare i poteri e a tenere la giustizia spuria da ingerenze del governo.",
    "author": "Beatrice Calò",
    "source": "policymakermag.it",
    "published_date": "2026-01-12"
  },
  "https://ristretti.org/giustizialisti-o-garantisti-leterno-dilemma-a-sinistra": {
    "title": "Giustizialisti o garantisti, l’eterno dilemma a sinistra",
    "link": "https://ristretti.org/giustizialisti-o-garantisti-leterno-dilemma-a-sinistra",
    "content": "di Mario Ajello\nIl Messaggero, 12 gennaio 2026\nOggi a Firenze l’iniziativa dei favorevoli alla separazione delle carriere vicini al mondo dem: da Barbera (ex presidente della Consulta) a Petruccioli e Salvi. Serviva il referendum sulla legge Nordio per portare clamorosamente in scena una questione - chiamiamolo pure un derby non concluso - che anima e dilania la sinistra italiana soprattutto dai primi anni 90 del secolo scorso con la vicenda di Mani Pulite: avere un’identità giustizialista, o almeno di fiancheggiamento o addirittura di compenetrazione con il potere togato, oppure dispiegare sull’onda di padri nobili del socialismo come Giuliano Vassalli, per non dire di Gerardo Chiaromonte e di altri riformisti, una cultura delle regole e delle garanzie che nasce dall’idea che lo Stato vada limitato quando punisce?\nIn maniera semplificata, la kermesse della sinistra del No dell’altroieri a Roma e la kermesse della sinistra del Sì oggi a Firenze sono la semplificazione, perfino ruvida, di questa storia. Nella Palazzina Reale di Santa Maria Novella, la sfida del Sì nient’affatto di destra, e in fase di crescita tanto che sta preoccupando certo mondo Pd, personaggi in gran parte riferibili al mondo democrat - ci sarà anche Pina Picierno in collegamento dalla Lituania dove è in viaggio come vicepresidente del Parlamento europeo - e figure influenti come Augusto Barbera, presidente emerito della Corte Costituzionale ma anche esponente del Pds e dei suoi derivati fino al 2015, i giuristi Stefano Ceccanti e Carlo Fusaro, Enrico Morando (che è stato viceministro dell’economia nei governo Renzi e Gentiloni), Michele Salvati, Giovanni Pellegrino, Claudio Petruccioli, Cesare Salvi, Claudia Mancina, Tommaso Nannicini, Paola Concia, Enzo Bianco ex ministro dell’Interno per la Margherita, la renziana Raffaella Paita (Renzi? Dirà solo sette giorni prima del voto se è con il Sì o con il No, ma i suoi sono Sì). E ancora: Stefano Esposito, ex senatore Pd e vittima innocente di un calvario giudiziario così come Mario Oliverio, ex presidente della Calabria e una vita nel Pci e nei suoi derivati.\nIl populismo - Da qui alla vigilia della consultazione referendaria, insomma, la doppia identità della sinistra italiana si metterà in scena, e l’epicentro di questa dicotomia è la tradizione che viene dal Pci, per poi farsi Pds - il partito che cavalcò l’azione del pool di Milano e tra i lanciatori delle monetine anti-craxiane dell’Hotel Rafael non c’erano solo passanti inferociti e gente di destra ma anche militanti di sinistra pionieri del populismo anti-casta che sarebbe diventato grillino - e Ds e infine Pd. Si scatenò l’inferno quando poi la Bicamerale nel ‘97 presieduta da D’Alema, uno dei primi a cogliere il rischio di una giurisdizione che sconfina nella politica (dure le sue parole contro il “soviet di Milano”), e animata da figure come Salvi e Boato, non di sinistra ma di più, elaborò la bozza sulla separazione delle carriere dei magistrati e dei giudici, sulla riforma del Csm e perfino sulla revisione dell’obbligatorietà dell’azione penale. “La Bicamerale è figlia del ricatto”, disse il giudice Gherardo Colombo, oggi naturalmente uno degli idoli politicamente correttissimi del fronte del No.\nA lungo le catene del giustizialismo di sinistra hanno bloccato i tentativi di emancipazione (tra cui il famoso Patto del Nazareno) in quella parte politico-culturale. La quale avrebbe il garantismo nel proprio Dna perché è nata a sinistra l’idea che lo Stato vada limitato quando punisce. Ma specialmente al tempo di Berlusconi, gli avversari hanno abbandonato questo principio in nome della convenienza elettorale e di un moralismo - Benedetto Croce docet - che andrebbe espunto, al contrario del senso dell’etica, dal gioco della politica.\nIl No di sinistra considera ai limiti o anche oltre i limiti del piduismo la legge sulla giustizia - occhio a Landini che dice Sì a Maduro perché “il Venezuela era uno stato democratico” e no a Nordio perché considera il suo provvedimento un “pericolo per la democrazia” - mentre il Sì di sinistra vede la norma sulla separazione delle carriere non un attacco alla democrazia ma il completamento della riforma Vassalli, medaglia d’oro della Resistenza, del 1989 che trasformò il processo penale caratterizzandolo come ambito regolato da limiti stringenti, da presunzione di innocenza, da equilibrio tra poteri. C’è da chiedersi a questo punto quale delle due sinistre vincerà nelle urne referendarie, ma per la risposta c’è da aspettare la fine di marzo.",
    "author": "Mario Ajello\nIl Messaggero",
    "source": "Il Messaggero",
    "published_date": "2026-01-12"
  },
  "https://ristretti.org/se-questa-e-giustizia-il-formidabile-jaccuse-di-un-ex-magistrato": {
    "title": "Se questa è Giustizia. Il formidabile j’accuse di un ex magistrato",
    "link": "https://ristretti.org/se-questa-e-giustizia-il-formidabile-jaccuse-di-un-ex-magistrato",
    "content": "di Claudio Cerasa\nIl Foglio, 12 gennaio 2026\nGuido Salvini è un vecchio e rispettato magistrato italiano. Ha lavorato una vita al tribunale di Milano e qualche giorno fa ha dato alle stampe un libro clamoroso in cui, con uno stile pacato, severo e duro, ha messo insieme un poderoso atto d’accusa contro la stessa magistratura di cui ha fatto parte per una vita. Guido Salvini (“Il tiro al piccione”, casa editrice Pendragon) definisce il correntismo una patologia strutturale del mondo della magistratura. Accusa alcune procure e anche il Csm di aver costruito un sistema di potere difensivo a uso politico. Attacca a testa bassa il giornalismo giudiziario al servizio dei magistrati. Definisce il giustizialismo una degenerazione democratica di uno stato di diritto e difende senza timore il sorteggio dei magistrati, al Csm, e la separazione delle carriere, definendoli unici rimedi realistici in grado di dare al mondo della magistratura la possibilità di scrollarsi di dosso uno status quo tossico, pericoloso e a volte persino eversivo.\nGuido Salvini, che durante la sua carriera non ha mai fatto parte di nessuna corrente della magistratura, cosa che sostiene di aver pagato a caro prezzo, dice che le correnti sono la principale causa della perdita di credibilità della magistratura: si presentano come portatrici di interessi generali, dice Salvini, ma alla fine difendono spesso solo interessi di gruppo, soffocando l’autonomia del singolo magistrato e creando un sistema all’interno del quale le capacità individuali “non contano nulla” se non sono sponsorizzate. E’ per questo che Salvini ricorda come già oggi i giudici vengano sorteggiati per il Tribunale dei ministri, e se giudici sorteggiati possono giudicare i ministri non si capisce perché non possano sedere al Csm: “Chi si oppone a un sorteggio, anche temperato, intende semplicemente assicurare il mantenimento delle linee di politica giudiziaria più ortodosse”.\nE anche la proposta di istituire un’Alta corte competente per i giudizi disciplinari, sganciata dal Csm, non presenta vere obiezioni, dice Salvini, “se non quella, non esplicitabile, di voler tenere stretto il proprio potere”. Salvini dice esplicitamente che l’Anm agisce come “partito politico”, accusa i suoi colleghi di dedicare troppo tempo a manovre correntizie e autopromozionali invece che al lavoro quotidiano, ricorda che la tirannia delle correnti ha allontanato dall’obiettivo del magistrato la cura del lavoro ordinario e sostiene di aver visto in troppe occasioni, durante la sua carriera, una parte della procura di Milano usare il potere investigativo in modo opaco e difensivo verso sé stessa. Salvini ha il coraggio di non restare sulla superficie ma trova la forza di riconoscere quando la degenerazione della magistratura ha cominciato a prendere corpo: con Mani Pulite. “La corruzione c’era e in qualche modo andava fermata. Tuttavia l’azione di pulizia poteva contenersi, senza esondare, in modo da poter consentire una operazione di autoriforma dei partiti, anziché distruggerli dalle fondamenta”, e in modo da non aiutare la stessa sinistra a inseguire il suo sogno: imporre “un socialismo per via giudiziaria”.\nDopo Mani Pulite, dice Salvini, la professione diventa corporazione, le correnti occupano di tutto, anche il più piccolo incarico, l’io personale dei magistrati si dilata, si riproduce un’oligarchia di poche centinaia di magistrati in preda spesso a una violenta hybris. La degenerazione del sistema correntizio ha portato anche a un abbassamento del livello della magistratura e a un innalzamento della presenza di magistrati ossessionati, desiderosi di trovare un modo in più per fare notizia che per fare giustizia. Salvini ricorda il caso del processo Eni, a Milano, quando un magistrato “ha portato a nascondere in un cassetto, anche in modo abbastanza maldestro, le prove a favore degli accusati e alla fine, temendo il peggio, a inviare a Brescia, per diffonderle, dichiarazioni false che servivano a calunniare il presidente del collegio giudicante”.\nRicorda l’incredibile imbroglio della Trattativa stato-mafia, un processo che “si è disintegrato, anche se con quindici anni di ritardo e con incalcolabili danni pubblici e privati” e all’interno del quale “se qualcosa vi fu, si è trattato di minacce da parte dei boss della mafia contro lo stato e non collusioni da parte dello stato e questo è stato pienamente riconosciuto dalla sentenza della Cassazione”. Salvini, con un tono sconsolato, ma desideroso di far aprire gli occhi a chi è ancora in tempo per ribellarsi alla cappa generata dalla dittatura delle correnti, ricorda poi che quello che troppi magistrati fingono di non vedere è il rapporto malato che alcuni pubblici ministeri hanno con i giornalisti. Salvini considera l’esasperazione del processo mediatico come uno dei più grandi moltiplicatori della barbarie giudiziaria in cui spesso si trova l’Italia. Ricorda che “la cronaca giudiziaria non è la pagina di arredamento o di giardinaggio, perché sa uccidere e, anche se i caratteri non sono più di piombo ma digitali, quando vuole riesce a farlo”. In uno stato di diritto, dice Salvini, il male non è solo il cerchio disegnato con il gesso intorno ai proiettili sull’asfalto o, peggio, i pupazzi proiettati in aria da una bomba, ma “quello che sta in molte storie che ho raccontato”. Il male, a volte, in uno stato di diritto, può essere anche un articolo. Per separare le carriere tra giudici e pm, sembra voler dire Salvini, bisognerà aspettare il referendum. Per provare a separare le carriere tra magistrati e giornalisti, forse, servirebbe un po’ di buon senso. E leggere il libro di Salvini può dare un aiuto a trovarlo, anche a chi lo ha smarrito da tempo.",
    "author": "Claudio Cerasa\nIl Foglio",
    "source": "Il Foglio",
    "published_date": "2026-01-12"
  },
  "https://ristretti.org/giustizia-la-spinta-del-pnrr-non-basta-per-accelerare-i-tempi-arrancano-i-tribunali": {
    "title": "Giustizia, la spinta del Pnrr non basta per accelerare i tempi: arrancano i tribunali",
    "link": "https://ristretti.org/giustizia-la-spinta-del-pnrr-non-basta-per-accelerare-i-tempi-arrancano-i-tribunali",
    "content": "di Silvia Madiotto\nCorriere del Veneto, 12 gennaio 2026\nNonostante le risorse straordinarie, restano lontani gli obiettivi fissati sulla riduzione dei tempi per i processi. Non bastano nemmeno gli addetti di supporto arrivati grazie al Pnrr per smaltire gli arretrati e accelerare i tempi della giustizia nei tribunali. Nonostante gli ingressi di quasi diecimila operatori, decine di persone nelle diverse sedi territoriali fra amministrativi all’ufficio del processo e magistrati aggiuntivi (anche da remoto), i procedimenti civili stanno iniziando ad arrancare e, nel settore penale, le criticità sono già emerse. La giustizia non riesce a colmare carenze datate di cancellieri e magistrati e così i paletti messi dal Pnrr per portare l’Italia al livello degli altri Paesi europei rischiano di non essere rispettati: è previsto che il tempo dei procedimenti venga ridotto del 40%, al momento è solo di circa il 20% (è il parametro del disposition time).\nI numeri - La fotografia è nei numeri ufficiali. Gli ultimi dati del ministero della Giustizia evidenziano che, in particolare, il tribunale di Venezia è in grande sofferenza: invece di diminuire, i procedimenti pendenti per esecuzioni e procedure concorsuali sono aumentati fra il 2022 e il 2025, il contenzioso ordinario è praticamente triplicato, e nel settore penale i pendenti sono aumentati di quasi settemila fra il 2021 e il 2025. Nelle altre province venete la situazione è più gestibile, in alcune sedi l’arretrato è stato in parte snellito, ma potrebbe non essere così ancora a lungo: gli operatori in più arrivati con il Pnrr il 30 giugno termineranno il loro servizio. E si tornerà allo stato precedente.\nNel penale - Per quanto riguarda le procedure concorsuali, il tribunale di Vicenza non è riuscito a definire tutti i procedimenti avviati né l’anno scorso, né nei primi sei mesi del 2025. Per i contenziosi ordinari del civile, Padova e Verona sono stati in “rosso” nel 2024 (significa che rispetto alle procedure in entrata, ne vengono smaltite di meno e si va quindi in accumulo), Belluno e Vicenza sono registrati in “rosso” nel 2024 e a inizio 2025, Venezia per tre anni di seguito. Il settore che desta più preoccupazione è il penale: nel 2023 l’unico tribunale “carente” è stato Treviso, che poi però ha recuperato; nel 2024 i tribunali in sofferenza sono stati quattro, Padova, Venezia, Verona e Vicenza; nel primo semestre 2025 i nodi irrisolti sono cinque a Belluno, Padova, Rovigo, Venezia e Vicenza. I procedimenti penali, infatti, sono più lenti e non perfettamente scandagliati come quelli civili. Per esempio, tornando a Vicenza, i due maxi processi Miteni e Banca Popolare di Vicenza hanno aggravato la situazione già carente. E così anche il “semaforo verde” del civile, finita la sbornia da Pnrr con fondi e personale all’ufficio del processo, rischia di tornare in rosso accumulando ritardi e arretrati: così, sarà molto difficile mantenere le promesse fatte all’Europa. Per raggiungere gli obiettivi del Pnrr servono ancora sforzi.\nRiflette Alessandro Moscatelli, presidente dell’Ordine degli avvocati di Vicenza: “Gli addetti all’ufficio del processo hanno oggettivamente aiutato il regolare svolgimento dell’attività dei tribunali in questi ultimi anni. È necessario che rimangano all’interno dei tribunali, magari definendo meglio le loro funzioni. Le conseguenze di una mancata conferma a giugno per un ufficio come quello di Vicenza, che già versa in una situazione critica in ordine agli organici, sarebbero deleterie”. Le stabilizzazioni, pur necessarie, saranno un “pannicello caldo” secondo Tommaso Bortoluzzi, presidente dell’Ordine degli avvocati di Venezia: “Non sono figure di cancelleria e non possono svolgere funzioni giudicanti. Per capire le sofferenze del tribunale di Venezia dobbiamo ricordare la competenza distrettuale per l’immigrazione e le cittadinanze che drenano forze e risorse. C’è il rischio che Venezia non rimanga nei parametri: bisogna coprire presto le piante organiche con personale esperto e formato. Per una riforma vera della giustizia occorre aprire il borsellino e mettere dei soldi sul comparto”.\nCommenta Caterina Santinello, presidente del tribunale di Padova: “Quando terminerà il servizio del personale arrivato con il Pnrr, aumenterà una sofferenza già presente. Sicuramente questi addetti sono stati essenziali fino ad ora, ma ancora non sappiamo niente delle stabilizzazioni che abbiamo richiesto. E ho già l’impressione che, chi verrà stabilizzato, non sarà a sostegno della magistratura, dove abbiamo bisogno, ma verrà incamerato nelle cancellerie per mansioni ordinarie e torneremo alla carenza di prima. A Padova ci sono quattro giudici in meno: è da questo che bisogna iniziare, dalle piante organiche ordinarie. Ma per rispettare i parametri dell’Europa abbiamo bisogno di organici pieni e proporzionati ai carichi”.\nIn commissione giustizia - Della situazione si sta occupando in commissione giustizia anche Erika Stefani, senatrice leghista e avvocata vicentina: “Siamo partiti da una base molto importante di carenza di organici e, nonostante l’apporto del personale aggiuntivo del Pnrr ci sono alcuni organi, come le corti d’appello, con una sofferenza molto difficile. Entro i primi tre mesi del 2026 entreranno in servizio circa 2.500 assistenti giudiziari e 400 funzionari Unep, figure extra Pnrr, e cento dirigenti di seconda fascia entro metà 2026. Oltre a questo, verrà stabilizzato un numero di addetti dell’ufficio del processo fra le 3 mila e le 6 mila unità. Per gli organici della magistratura ci sono molti concorsi aperti. L’obiettivo del governo è affrontare una prima sistemazione degli organici ascoltando i territori”.",
    "author": "Silvia Madiotto\nCorriere",
    "source": "Corriere del Veneto",
    "published_date": "2026-01-12"
  },
  "https://ristretti.org/pd-allattacco-sulla-sicurezza-piu-risorse-no-a-nuovi-reati": {
    "title": "Pd all’attacco sulla sicurezza: “Più risorse, no a nuovi reati”",
    "link": "https://ristretti.org/pd-allattacco-sulla-sicurezza-piu-risorse-no-a-nuovi-reati",
    "content": "di Gabriella Cerami\nLa Repubblica, 12 gennaio 2026\nNei giorni in cui la maggioranza studia un nuovo provvedimento sulla sicurezza e litiga su chi deve intestarselo, la doppia aggressione avvenuta alla stazione Termini mette in allarme le opposizioni che chiedono, ancora una volta, più fondi da destinare alle forze dell’ordine. Sotto accusa finiscono gli ultimi provvedimenti del governo, tra cui quello sui centri migranti in Albania. La segretaria del Pd Elly Schlein attacca: “Il governo cerca di scaricare le sue responsabilità su giudici e sindaci, ma la responsabilità sulla sicurezza è del governo, e quando chiediamo dove sono le risorse per assumere più forze di polizia rispondono che ci sono molti agenti impegnati a badare a delle prigioni vuote in Albania”.\nE la responsabile Giustizia del Nazareno Debora Serracchiani sottolinea che “non servono nuovi reati”, già inseriti nel primo decreto sicurezza, “o fare la voce grossa, servono più uomini e donne delle forze dell’ordine e risorse da dare ai Comuni”. Anche per Raffaella Paita, capogruppo di Iv al Senato, “la strategia del governo sulla sicurezza non funziona, l’Italia è un paese insicuro e le stazioni ferroviarie terra di nessuno”.\nIl presidente M5S Giuseppe Conte punta il dito contro gli impegni non mantenuti: “C’è chi attende che le promesse su maggiore sicurezza fatte per anni vengano attuate”. E il segretario di +Europa Riccardo Magi sostiene che “la destra ha fallito proprio su ciò che dovrebbe rappresentare il suo core business. Abbiamo invece finora assistito solo a misure spot come il decreto sicurezza, che ha persino introdotto l’aggravante per i reati commessi nelle stazioni. E ora si prepara a un decreto sicurezza bis, che esattamente come il primo sarà esclusivamente un insieme di misure per la propaganda meloniana”.\nE considerato che, secondo il partito di Matteo Salvini, Fratelli d’Italia starebbe provando a intestarsi la crociata securitaria, ecco che il leader leghista sui social rilancia e si prepara al vertice di mercoledì sulla sicurezza dei dipartimenti del Carroccio, guidati da Armando Siri e al quale dovrebbe partecipare lo stesso vicepremier che intanto elenca la sua agenda: “Mani libere alle forze dell’ordine. Remigrazione, pugno di ferro e tolleranza zero”.\nAi partiti di opposizione risponde il deputato meloniano Federico Mollicone: “Il governo e Fratelli d’Italia hanno messo il ripristino della legalità al centro dell’agenda nazionale con provvedimenti concreti”. E il presidente dei senatori di Forza Italia, Maurizio Gasparri, chiede di “incrementare le spese per la difesa interna” perché non serve invocare “più militari o più forze di polizia, ma dobbiamo avere più organici del popolo in divisa”. Tema che dovrebbe rientrare nel prossimo provvedimento sui cui però si registrano distanze.",
    "author": "Gabriella Cerami\nLa Repubblica",
    "source": "La Repubblica",
    "published_date": "2026-01-12"
  },
  "https://ristretti.org/il-sottosegretario-molteni-nelle-citta-servono-altri-soldati-si-alla-remigrazione": {
    "title": "Il Sottosegretario Molteni: “Nelle città servono altri soldati, sì alla remigrazione”",
    "link": "https://ristretti.org/il-sottosegretario-molteni-nelle-citta-servono-altri-soldati-si-alla-remigrazione",
    "content": "di Lorenzo De Cicco\nLa Repubblica, 12 gennaio 2026\nIl sottosegretario leghista al Viminale: “Tutela processuale per le forze dell’ordine e guardie giurate per gli sfratti. Allargare le maglie della legittima difesa, anche per i privati cittadini. Dare il cosiddetto scudo penale agli agenti. Aumentare i soldati di “Strade sicure”, nonostante la contrarietà di Guido Crosetto. E una proposta di legge sulla remigrazione. Il sottosegretario Nicola Molteni, braccio operativo di Matteo Salvini al Viminale, illustra il pacchetto sicurezza su cui il Carroccio venderà cara la pelle. “Si può fare di più”, dice a Repubblica.\nSottosegretario, perché come Lega chiedete di alzare il livello? Cosa non ha funzionato fin qui?\n“Sicurezza è libertà, al contrario di quanto dice la sinistra. Questo governo ha fatto tanto e bene, le assunzioni sono il doppio del passato, 4mila case sgomberate in tre anni, +20% di rimpatri. Ma si può fare di più. Abbiamo sempre detto che il primo decreto sicurezza era un punto di partenza, non di arrivo. Ora serve un nuovo decreto o ddl, è la priorità. E bisogna aumentare le forze di polizia e militari nelle città e nelle stazioni”.\nCrosetto è contrario ad aumentare i soldati di “Strade sicure”, anzi vuole ridurli...\n“Questa è una misura voluta nel 2008 da Berlusconi, La Russa e Maroni. È un provvedimento di destra e va difeso: la Lega non accetterà mai un ridimensionamento, il nostro elettorato non lo capirebbe”.\nParlando delle ultime aggressioni di Termini, Salvini dice: “Sono troppe”. Pensa che con il vostro leader al Viminale le cose sarebbero andate meglio?\n“Salvini al Viminale è stato il miglior ministro degli ultimi vent’anni. I dati dicono che i reati quest’anno sono diminuiti. Però gli ultimi fatti sono gravissimi, motivo per cui si deve alzare la soglia di attenzione”.\nChe significa dare “mani libere” alle forze dell’ordine, come dice il suo segretario?\n“Significa che nel nuovo decreto vogliamo la tutela processuale per gli agenti, vale a dire il superamento dell’iscrizione nel registro degli indagati come atto dovuto per chi usa la forza nell’esercizio delle sue funzioni. Questo automatismo deve saltare anche per il privato cittadino che agisce per legittima difesa”.\nSulla remigrazione, proposta in Germania cara all’Afd, fate sul serio? O è solo uno slogan?\n“Una proposta ci sarà. Va fatto tutto quello che serve per allontanare chi è pericoloso e non ha titolo per stare qui. La remigrazione è una declinazione di questa strategia. I rimpatri, come dicevo, sono già aumentati e cresceranno ancora l’anno prossimo”.\nIl meloniano Malan vi punzecchia: non bisogna fare a gara per intestarsi le misure sulla sicurezza. Come rispondete?\n“Che la Lega rivendica le proposte che ha fatto. La norma sulla tutela legale l’abbiamo fatta noi, così come le modifiche alla Cartabia sui borseggi e tante altre. Noi diciamo semplicemente che sono proposte nostre e siamo felici di condividerle”.\nChe ci sarà nel decreto? E i tempi quali sono?\n“Brevi. Ho apprezzato quanto detto da Meloni in conferenza stampa. Bisogna affrontare le baby gang, vietare i coltelli per i minori, con sanzioni per i genitori che non vigilano e misure accessorie per i minorenni, come la revoca o lo stop alla richiesta di patente. Poi bisogna stringere le maglie sui ricongiungimenti familiari e anche sui minori non accompagnati, puntando sui rimpatri se i genitori sono all’estero in zone sicure”.\nI soldati non sono l’unica spina. FdI è gelida sulla vostra idea di spedire le guardie giurate ad eseguire gli sfratti...\n“Finirà tutto sul tavolo di trattativa. Noi nel primo decreto sicurezza abbiamo introdotto lo sgombero entro 24 ore per la prima casa. Oggi chiediamo che venga estesa a tutte le case. Non molliamo”.",
    "author": "Lorenzo De Cicco\nLa Repubblica",
    "source": "La Repubblica",
    "published_date": "2026-01-12"
  },
  "https://ristretti.org/umbria-chiederemo-garanzie-per-il-carcere-denunce-unanimi-dalle-forze-politiche": {
    "title": "Umbria. “Chiederemo garanzie per il carcere”: denunce unanimi dalle forze politiche",
    "link": "https://ristretti.org/umbria-chiederemo-garanzie-per-il-carcere-denunce-unanimi-dalle-forze-politiche",
    "content": "di Davide Pompei\nCorriere dell’Umbria, 12 gennaio 2026\n“Abbiamo riscontrato una situazione purtroppo diffusa anche in Umbria: sovraffollamento con celle che non hanno i requisiti minimi per garantire spazio e vivibilità e mancanza di personale di polizia penitenziaria. Il sovraffollamento è al 130%, gli agenti che mancano sono quasi la metà. Occorre intervenire subito”. Così il senatore Walter Verini, in visita, ieri pomeriggio, alla casa di reclusione di via Roma, dopo i disordini dei giorni scorsi che hanno richiesto al personale di polizia penitenziaria ore di mediazione, contenimento e gestione dell’emergenza, con richiamo di unità libere dal servizio, prolungamento dei turni, ricorso allo straordinario e ripristino dell’ordine - ammonterebbero a non meno di 50 mila euro, secondo le stime, i danneggiamenti in infermeria - fino alle prime ore del giorno successivo.\nAll’uscita dalla struttura di via Roma, Verini ha annunciato che chiederà al Dap, al Ministro di Giustizia e al nuovo Provveditorato di intervenire, garantire che coloro che stanno male, i tossicodipendenti, possano andare in comunità; garantire che, chi può, possa usufruire al più presto possibile di benefici per uscire; e garantire la dotazione di agenti di polizia penitenziaria. Infine vogliamo che vengano rafforzate anche le prestazioni sanitarie: alle 20 qui non c’è più né un medico né un infermiere. Non è possibile che si continui così.\nPer questo la nostra visita è un segnale di attenzione, ma da qui prenderemo delle iniziative concrete. Per il Pd erano presenti al sopralluogo anche la capogruppo Cristina Croce, il consigliere Federico Giovannini e il segretario Paolo Maurizio Talanti. Per Croce “con la presenza di Verini abbiamo potuto prendere in considerazione due livelli: uno riguarda appunto le criticità, l’altro, ricordare che il carcere di Orvieto è sempre stato un punto di riferimento per quanto riguarda l’inserimento dei detenuti nel contesto sociale. Un percorso che va proseguito”.\nLa visita del Pd conferma un’attenzione politica davvero trasversale. Dopo Fratelli d’Italia, infatti, anche la Lega Orvieto ha espresso vicinanza agli uomini e alle donne in servizio che, nei due episodi denunciati dal Sappe, hanno dimostrato professionalità, equilibrio e senso del dovere operando in condizioni particolarmente complesse.\n“Il lavoro svolto quotidianamente dal personale penitenziario - afferma l’assessore Gianluca Luciani, in qualità di segretario della Lega Orvieto - rappresenta un presidio fondamentale di legalità e sicurezza dello Stato e merita rispetto, attenzione e sostegno istituzionale. Situazioni di emergenza come quelle verificatesi evidenziano quanto sia delicato e impegnativo il servizio svolto all’interno degli istituti di pena e quanto sia necessario continuare ad investire sul rafforzamento degli organici e sull’organizzazione del sistema penitenziario. Il Governo nazionale ha avviato un percorso di attenzione concreta verso il comparto della polizia penitenziaria, consapevole che le criticità attuali sono il risultato di problemi strutturali stratificatisi nel corso di molti anni. Un percorso che richiede tempo, ascolto e collaborazione tra tutti i livelli istituzionali”.\n“Come Lega Orvieto - aggiunge Luciani - intendiamo svolgere un ruolo attivo e costruttivo, portando la situazione del carcere di Orvieto all’attenzione del Provveditorato dell’Amministrazione Penitenziaria, che oggi può nuovamente contare su una sede in Umbria, proprio grazie all’impegno della Lega. Fondamentale aprire un confronto con l’obiettivo comune di migliorare le condizioni di lavoro degli operatori e garantire sicurezza ed efficienza all’interno degli istituti penitenziari”.\n“La situazione di quello di Orvieto - commenta, intanto, la direttrice Annunziata Passannante - effettivamente è critica. Una criticità dovuta anche alle malattie di lungo corso di una serie di unità di personale a disposizione degli organi competenti, nonché a malattie temporanee che hanno messo e mettono in ginocchio la struttura. Gli organi superiori sono stati investiti e vengono mensilmente informati della situazione così come della necessità della presenza costante del comandante di reparto”.\n“Quando la situazione di un istituto è così delicata - replica la segreteria generale del Sappe - non basta indicare le assenze del personale come concausa. Serve, soprattutto, un piano organizzativo credibile che garantisca la copertura dei turni, ridurre lo stress operativo e prevenire nuovi eventi critici. La discussione deve stare su organici, carichi di servizio, presenza della catena di comando, dotazioni e procedure. La continuità dell’azione dirigenziale in termini di presenza, coordinamento e vicinanza al personale assume un rilievo centrale ai fini della prevenzione e della gestione delle emergenze”.",
    "author": "Davide Pompei\nCorriere",
    "source": "Ristretti Orizzonti",
    "published_date": "2026-01-12"
  },
  "https://ristretti.org/umbria-manca-lo-spazio-giallo-la-visita-di-genitori-detenuti-e-un-trauma-per-i-bambini": {
    "title": "Umbria. “Manca lo Spazio Giallo, la visita di genitori detenuti è un trauma per i bambini”",
    "link": "https://ristretti.org/umbria-manca-lo-spazio-giallo-la-visita-di-genitori-detenuti-e-un-trauma-per-i-bambini",
    "content": "di Maurizio Troccoli\numbria24.it, 12 gennaio 2026\nEsiste invece in molte altre Regioni. Lo chiede il Terzo Settore. I controlli di sicurezza all’ingresso dei penitenziari sono identici per tutti, ma per i bambini che accompagnano un genitore detenuto rappresentano spesso il primo impatto con un ambiente percepito come rigido e poco accogliente. A livello nazionale, l’associazione Bambini senza sbarre ha evidenziato quanto questo momento possa essere delicato e come sia importante offrire spazi di supporto che accompagnino i minori prima e dopo l’incontro con il genitore ristretto. In varie regioni italiane sono stati allestiti luoghi come lo “Spazio Giallo”, pensati per accogliere i bambini e offrire un sostegno psicologico adeguato prima e dopo i colloqui. Ma qual è la situazione in Umbria?\nA livello nazionale, Bambini senza sbarre stima che siano circa 100 mila i minori che annualmente incontrano un genitore in carcere, corrispondenti a poco meno di 28 mila detenuti genitori su oltre 63 mila complessivi. Il peso di questa realtà è significativo: quasi la metà degli uomini detenuti ha almeno un figlio, mentre nelle donne la percentuale sale al 60‑65 per cento, evidenziando come la genitorialità sia una dimensione strutturale dell’esperienza carceraria.\nIn Umbria non esiste, al momento, uno ‘Spazio Giallo’ come quello di San Vittore o alla Casa Gialla di Milano. Il “Sistema Spazio Giallo” oggi è attivo in molte regioni italiane, tra cui Lombardia, Piemonte, Toscana, Campania, Puglia, Basilicata, Calabria e Sicilia. Tuttavia, alcune pratiche di accoglienza dei minori in visita presso gli istituti umbri sono già in atto grazie alla sinergia tra servizi penitenziari, servizi socio‑educativi regionali e associazioni del territorio. Nei colloqui per le visite, in particolare nelle giornate dedicate alle famiglie, viene garantita la presenza di spazi riservati e percorsi differenziati che consentono di minimizzare l’esposizione dei bambini alle aree di transito e controllo più severe.\nLe direzioni dei penitenziari umbro‐ternani hanno inoltre avviato, negli ultimi anni, una collaborazione con i servizi territoriali dei dipartimenti di salute mentale e le unità di neuropsichiatria infantile delle Asl per garantire una continuità di tutela ai minori che vivono percorsi di fronteggiamento di ansia, paura o traumi legati alla condizione del genitore ristretto. Queste iniziative, seppure non uniformi su tutto il territorio regionale, sono state riconosciute anche nelle relazioni periodiche dei garanti regionali per l’infanzia e l’adolescenza.\nNel 2014 è stata sottoscritta la Carta dei diritti dei figli di genitori detenuti tra il ministero della Giustizia, l’Autorità garante per l’infanzia e l’adolescenza e Bambini senza sbarre. Questo documento sancisce il diritto dei minori a mantenere un legame affettivo stabile con il genitore ristretto e riconosce anche il diritto alla genitorialità delle persone detenute. Tra le misure concrete previste vi sono la formazione specifica per il personale penitenziario, l’istituzione di spazi dedicati ai colloqui e la promozione di modalità di incontro compatibili con le esigenze dei figli. L’ultima versione della Carta risale al dicembre 2021 e in Umbria è oggetto di monitoraggio da parte del Garante regionale dell’infanzia, che segnala la necessità di un rinnovo e una specifica declinazione regionale del documento.\nLe esperienze di altre regioni, come lo Spazio Giallo a Milano o a San Vittore, mostrano quanto possano essere efficaci interventi mirati di “accoglienza leggera” e supporto psicologico nella riduzione dell’ansia dei bambini e nella promozione della continuità affettiva. In Umbria, l’idea di istituire spazi analoghi nelle strutture di Perugia e Terni è stata più volte discussa da associazioni del terzo settore e dalle istituzioni regionali, ma finora non è stata ancora formalmente attuata. Una delle proposte in via di valutazione riguarda la creazione di un’area protetta per i colloqui famigliari, allestita con personale formato per accogliere minori e caregiver, in un ambiente separato dalle aree di controllo. Questo modello potrebbe potenzialmente ridurre lo stress legato ai controlli e favorire la serenità del colloquio tra genitore e figlio.",
    "author": "Maurizio Troccoli",
    "source": "Ristretti Orizzonti",
    "published_date": "2026-01-12"
  },
  "https://ristretti.org/forli-celle-piccole-e-buie-detenuti-ok-la-formazione": {
    "title": "Forlì. “Celle piccole e buie”. Detenuti, ok la formazione",
    "link": "https://ristretti.org/forli-celle-piccole-e-buie-detenuti-ok-la-formazione",
    "content": "di Valentina Paiano\nIl Resto del Carlino, 12 gennaio 2026\nGli osservatori di Antigone hanno rilevato problemi strutturali in carcere (alcuni dovuti all’alluvione) e monitorato le condizioni dei 149 reclusi. Dietro le mura della Rocca di Ravaldino, il carcere cittadino continua a essere un osservatorio sensibile sulle condizioni della detenzione. È da qui che parte l’ultima fotografia tracciata dall’associazione Antigone, organizzazione non profit che esamina il sistema penitenziario italiano e garantisce la tutela dei diritti dei detenuti, al termine di una recente visita di monitoraggio, confluita nei consueti report annuali. “Al momento dell’ispezione - scrivono gli osservatori - erano presenti 149 persone detenute, di cui 20 donne.\nL’istituto è strutturato quasi interamente in sezioni di media sicurezza a trattamento intensificato, con la sola eccezione di una sezione maschile a regime ordinario. Accanto a questa operano una sezione riservata ai detenuti condannati per reati sessuali (chiamata Oasi), una dedicata ai semiliberi (definita Orizzonti) e il reparto femminile”.\nA causa dei danni provocati dall’alluvione del maggio 2023 un’area della casa circondariale è chiusa per lavori di ristrutturazione. La riapertura è prevista nel corso del 2026. Restano però irrisolte alcune criticità strutturali: “Celle di dimensioni ridotte e poco luminose, docce comuni in condizioni precarie per la presenza di muffe, assenza di spazi di socialità ai piani, barriere architettoniche e ballatoi che limitano i movimenti all’interno delle sezioni. Problemi riscontrati anche nella sezione femminile e in quella Oasi”, sottolineano gli ispettori di Antigone.\nSul versante opposto, il carcere conferma una forte vocazione trattamentale. “Sono numerosi i percorsi di formazione, le attività ricreative e i laboratori attivi, sostenuti anche dal contributo del volontariato locale. Il clima generale è disteso e collaborativo. Sono positive le occasioni d’incontro e le attività condivise tra uomini e donne”, così come la presenza di un servizio di assistenza sanitaria garantito 24 ore su 24 che, secondo i rilievi dell’associazione, è un elemento che distingue l’istituto nel contesto degli altri carceri della Romagna. Buono, infine, il dato relativo all’inserimento lavorativo: “Al momento della visita erano 19 le persone detenute impiegate alle dipendenze di datori di lavoro esterni”.",
    "author": "Valentina Paiano\nIl Resto",
    "source": "Il Resto del Carlino",
    "published_date": "2026-01-12"
  },
  "https://ristretti.org/cuneo-cerialdo-torture-sui-detenuti-oggi-attesa-la-sentenza-dei-riti-abbreviati": {
    "title": "Cuneo. Cerialdo, torture sui detenuti: oggi attesa la sentenza dei riti abbreviati",
    "link": "https://ristretti.org/cuneo-cerialdo-torture-sui-detenuti-oggi-attesa-la-sentenza-dei-riti-abbreviati",
    "content": "di Carlotta Braghin\ntargatocn.it, 12 gennaio 2026\nAd aver scelto il rito alternativo sono stati un ispettore e due agenti penitenziari, oltre al medico del carcere. La Procura ha chiesto la condanna per tutti. È attesa per questa mattina (lunedì 12 gennaio) la sentenza relativa alla prima tranche della maxi inchiesta che ha coinvolto il carcere di Cuneo, dove la Procura sostiene sarebbero avvenute violenze sui detenuti. Il pubblico ministero Mario Pesucci, titolare del fascicolo, nell’udienza del 15 dicembre scorso ha chiesto la condanna di tutti e quattro gli imputati che hanno scelto il rito abbreviato: l’ispettore, il medico e due assistenti capo. Per chi ha invece deciso l’iter “classico”, il processo prenderà avvio nel gennaio prossimo.\nIl legale Alessandro Ferrero difende l’ispettore penitenziario, accusato anche di tortura e il medico dell’istituto, sospettato di aver “coperto” quella “spedizione punitiva” avvenuta in una notte del giugno 2023 al Padiglione Gesso. Nel pool difensivo, anche l’avvocata Susanna Battaglia, difensore dei due assistenti capo che avrebbero redatto una relazione di servizio falsa per favorire alcuni colleghi. La legale discuterà la sua arringa domani.\nNel processo si sono costituiti parti civili i detenuti e il garante regionale dei detenuti, in carica all’epoca dei fatti, Bruno Mellano. Per quest’ultimo i legali Roberto Capra e Alberto Gorga hanno chiesto un risarcimento simbolico e una provvisionale da devolvere all carcere del Cerialdo: 5 mila euro per i casi di tortura e 2.500 euro per gli altri reati. Costituiti parte civile sono anche i tre detenuti di origine pakistana che, assieme ad altri due, sarebbero stati le vittime delle presunte violenze avvenute nel carcere di via Roncata tra il 2021 e il 2022. Assieme a loro, ci sono un quarto detenuto e il garante nazionale delle persone private della libertà personale Felice Maurizio D’Ettore. Come detto, i fatti oggetto dell’abbreviato riguardano una presunta spedizione punitiva avvenuta al Padiglione Gesso tra il 20 e il 21 giugno 2023. Il più grave fra gli episodi, sembrerebbe.\nQuel giorno, cinque agenti liberi dal servizio (per loro il procedimento prenderà avvio a gennaio) si sarebbero introdotti nella cella numero 417 della quarta sezione del Padiglione Gesso. Ad averli chiamati battendo sui blindi per segnalare che il compagno della cella accanto, la numero 416, aveva male a una gamba e per questo necessitava di essere portato in infermeria, erano stati i quattro detenuti della cella stessa. Entrati, dopo aver chiuso la porta e il blindo della 415, sarebbero iniziate le violenze. A questo punto, i quattro detenuti sarebbero stati picchiati dagli agenti anche con calci alla bocca. Ad averglielo ordinato sarebbe stato l’ispettore, arrivato poco dopo. Tutti, poi, sarebbero stati condotti in infermeria venendo trascinati di peso giù per le scale.\nLe violenze, però, non si sarebbero fermate qui: i quattro detenuti lungo il tragitto sarebbero stati colpiti con calci al volto e alle tempie, e pugni. Uno di loro avrebbe anche battuto la testa contro un muro. In attesa della visita medica, che poi non si sarebbe svolta, i detenuti avrebbero aspettato in una stanza dove sarebbero stati nuovamente picchiati.\nNel frattempo, il loro compagno della 416 veniva visitato dal medico. In quel momento nell’ambulatorio sarebbe entrato l’ispettore con tre agenti: “Vuoi anche tu qualcosa? - avrebbe detto al detenuto, prima di colpirlo - Così stanotte dormi bene… ti do qualcosa io”. E qui sarebbe stato colpito alla testa da un collega. E, di nuovo, dopo averlo condotto nella stanza assieme agli altri detenuti, le botte sarebbero continuate fino a quando l’ispettore non avrebbe ordinato ai colleghi di smettere. Tutti e cinque i detenuti pakistani, furono poi collocati in isolamento, sostiene la Procura, “in stanze prive di finestre, materassi per tutti, cuscini, lenzuola e acqua in bagno”.\nDopo aver ordinato di smettere di picchiarli, l’ispettore avrebbe anche detto al medico che nessuno aveva bisogno delle visite. Sarebbe stato proprio il sanitario a coprire le violenze di quella notte. Nel nullaosta (atto obbligatorio a fronte di una visita medica quando un detenuto deve essere collocato in isolamento) avrebbe attestato che i detenuti, oltre ad essere stati visitati, avrebbero potuto sostenere il regime di isolamento, in quanto in condizioni psicofisiche idonee. Da qui, l’accusa al medico di omissione di referto e il favoreggiamento.\nAssieme a lui, per “i fatti del Padiglione Gesso”, ad essere indagati ci sono gli agenti che hanno scelto il rito “classico” e l’ispettore che, con due assistenti capo, è sospettato anche di aver redatto il falso nella relazione di servizio destinata al comandante. Questi ultimi hanno optato per l’abbreviato. L’ispettore è anche accusato di calunnia perché, in quella relazione che la Procura ritiene essere falsa, avrebbe scritto che i cinque detenuti avrebbero posto resistenza.",
    "author": "Carlotta Braghin",
    "source": "targatocn.it",
    "published_date": "2026-01-12"
  },
  "https://ristretti.org/firenze-sollicciano-al-via-tavolo-sul-carcere-oggi-il-primo-incontro": {
    "title": "Firenze. Sollicciano, al via tavolo sul carcere: oggi il primo incontro",
    "link": "https://ristretti.org/firenze-sollicciano-al-via-tavolo-sul-carcere-oggi-il-primo-incontro",
    "content": "met.provincia.fi.it, 12 gennaio 2026\nUna rete tra istituzioni e realtà che operano all’interno del penitenziario. Un tavolo istituzionale permanente sul carcere di Sollicciano. Era stato annunciato dalla sindaca Funaro durante la presentazione del bilancio di previsione in Consiglio comunale, era una proposta contenuta nella relazione finale elaborata dalla commissione Politiche sociali del Consiglio comunale su questo tema e oggi con un primo incontro svoltosi alla casa circondariale ha di fatto preso il via. Un lavoro congiunto che parte dall’amministrazione, con l’assessorato al Welfare in prima linea, la commissione, il garante comunale dei detenuti che vuole poi allargarsi ad associazioni e soggetti attivi nel penitenziario, mettendo in rete tutte le realtà che operano nell’istituto penitenziario.\nUna collaborazione strutturale che punta a raggiungere obiettivi concreti e operativi, dare alcune prime risposte in un contesto sempre più difficile come quello che si vive all’interno del carcere fiorentino e impostare una sinergia duratura tra amministrazione e realtà qui attive: il primo tema, di cui si è discusso questa mattina, è quello relativo all’accompagnamento del detenuto al momento dell’uscita dal carcere, il lavoro da fare perché poi all’uscita e al ritorno nella comunità ci possano essere con sempre più facilità risorse e percorsi strutturati e formalizzati nonché una continuità assistenziale e una presa in carico dei servizi laddove necessario. Sarà un tavolo ad “assetto variabile”, ovvero che vedrà discutere via via soggetti diversi a seconda del tema da affrontare. Prossimo incontro già calendarizzato alla fine di febbraio. Ne hanno parlato oggi in una conferenza stampa l’assessore al Welfare Nicola Paulesu, il garante comunale dei detenuti Giancarlo Parissi, il presidente della commissione Politiche sociali Edoardo Amato.\n“Quello di oggi è stato un primo incontro che raccoglie gli esiti del lavoro svolto nei mesi passati insieme al Consiglio comunale e alla commissione Politiche sociali e attua anche un auto emendamento al bilancio di previsione. - ha detto l’assessore Paulesu - È estremamente importante parlare di carcere non solo per denunciare, come facciamo e come faremo, le criticità enormi che riguardano il penitenziario, ma anche per creare le condizioni di ‘maggior benessere possibile’ delle varie componenti umane e professionali coinvolte, detenuti, il corpo di polizia penitenziaria, gli educatori, tutti i lavoratori, dal personale sanitario a quello amministrativo, operatori e insegnanti della scuola e gli operatori volontari e professionali del terzo settore, che sappiamo bene vivono in una situazione quotidiana di difficoltà. Oggi abbiamo dato il via a questo tavolo, un progetto costruito insieme alla direzione di Sollicciano, è stato un momento di confronto tra i responsabili dei servizi sociali e dei servizi interni al carcere.\nÈ l’avvio di un percorso formale che avrà continuità nel tempo, il prossimo incontro sarà alla fine di febbraio. Il primo aspetto su cui intendiamo agire è il percorso di emancipazione del detenuto, creare le condizioni per un percorso di accoglienza, inclusione e rispetto dei bisogni”. “Le condizioni di vita di Sollicciano non rispettano i principi di umanità e rieducazione. - ha concluso Paulesu - Per questo continuiamo a dire che dovrebbe essere abbattuto e ricostruito. Ed è un dato di fatto, la qualità dei percorsi e dei progetti dipende anche dalla qualità dell’ambiente dove questi nascono e si strutturano e all’interno di Sollicciano non ci sono più le condizioni, gli spazi, per realizzare alcuni percorsi progettuali. Questa non è ovviamente una competenza diretta dell’amministrazione, continueremo comunque a tenere alta l’attenzione sulle difficoltà che le condizioni strutturali del carcere impongono ai detenuti, a coloro che operano nella struttura”.\n“I soggetti presenti a questo primo incontro sono molto diversi, la condizione perché in tempi adeguati questo tavolo possa funzionare è che ognuno sappia mettere in gioco ciò che serve per migliorare la situazione del carcere. - ha spiegato il garante comunale dei detenuti Giancarlo Parissi - Le condizioni di vivibilità sono drammatiche e problematiche da anni, occorrerà però dividere i problemi della struttura da quelli che sono i problemi che è possibile affrontare, penso appunto al tema delle dimissioni dal carcere e della continuità assistenziale, che sono quelli che metteremo al centro di questo tavolo.\nLa denuncia delle condizioni interne e strutturali va fatta e continueremo a farla ma con la chiara consapevolezza che queste non dipendono dalla direzione né dagli operatori del carcere né dalla polizia penitenziaria. Creare le condizioni per un maggiore dialogo tra i servizi sanitari interni al carcere ed i servizi sul territorio è un obiettivo da raggiungere, lavorare su un necessario mutuo aiuto e una forte collaborazione tra queste realtà”.\nLa Commissione Politiche sociali e della Salute, Sanità e Servizi sociali presieduta da Edoardo Amato nella seduta del Consiglio comunale del 25 luglio 2025 ha presentato un’ampia relazione sulla situazione del carcere, risultato di un lavoro di mesi e di sopralluoghi, audizioni e incontri. “L’istituzione del tavolo e di un sistema di governance strutturata è stata una delle proposte concrete portate avanti dalla Commissione ed è parte integrante delle indicazioni allegate alla relazione conclusiva. - ha spiegato Amato - Questa proposta nasce dall’esigenza di mettere in relazione, in modo stabile e strutturato, i soggetti istituzionali coinvolti, con l’obiettivo di ridurre i tempi di attivazione dei diversi percorsi e aumentare l’efficacia dei diversi interventi, valorizzando un ruolo di coordinamento del Comune.\nPur non avendo competenze dirette in molte delle materie che riguardano il carcere, il Comune ha deciso di interpretare questo ruolo in maniera estensiva, favorendo il raccordo tra istituzioni e contribuendo in modo significativo a ridurre la distanza percepita tra il carcere e la città. In una situazione così complessa e drammatica, un sistema di governance strutturato può rappresentare uno strumento concreto per costruire risposte più efficaci per le persone che vivono quotidianamente la realtà di Sollicciano, ma anche avere importanti effetti positivi sulla continuità trattamentale, mettendo in relazione la dimensione della detenzione con quella dell’uscita. Un passaggio cruciale per prevenire situazioni di recidiva, agendo su elementi fondamentali come il lavoro, la salute, le condizioni abitative e, più in generale, le opportunità di reinserimento",
    "author": null,
    "source": "Ristretti Orizzonti",
    "published_date": "2026-01-12"
  },
  "https://ristretti.org/reggio-calabria-resta-difficile-il-reinserimento-sociale-delle-persone-detenute": {
    "title": "Reggio Calabria. Resta difficile il reinserimento sociale delle persone detenute",
    "link": "https://ristretti.org/reggio-calabria-resta-difficile-il-reinserimento-sociale-delle-persone-detenute",
    "content": "di Anna Foti\nIl Reggino, 12 gennaio 2026\nOra un Protocollo prova ad ovviare alla carenza di lavoro e formazione. Per rieducare concretamente e abbattere la recidiva occorre creare ponti con il mondo produttivo e imprenditoriale. In questa direzione sta operando la prefettura, avvicinando le carceri al territorio Sono sempre più concrete le prospettive di lavoro esterno e di tirocini formativi per le persone detenute nelle carceri di Reggio Calabria. Report di autorevoli osservatori e associazioni da anni impegnate in questo ambito hanno messo in luce quanto il lavoro esterno per le persone detenute sul nostro territorio sia un’emergenza.\nAbbiamo anche raccolto l’appello della magistratura di Sorveglianza di Reggio Calabria circa la necessità di un maggiore coinvolgimento della società civile, in particolare del settore produttivo in modo da innescare un meccanismo virtuoso che porti le persone detenute, con i dovuti requisiti, già fuori per lavorare durante la detenzione. Una sorta di graduale reinserimento sociale e di anticipazione della nuova vita che potrà pienamente riscattare le persone al momento del definitivo ritorno in libertà. Un percorso necessario, in assenza del quale la rieducazione resterà mancante, lacunosa, incompiuta.\nLa creazione, dunque, di opportunità di lavoro esterno per le persone detenute costituisce una priorità ed è, per questo, l’obiettivo del protocollo, sottoscritto nei mesi scorsi in prefettura a Reggio Calabria e adesso in espansione. Un percorso scandito da riunioni periodiche presso la sede territoriale del Governo alle quali partecipano i garanti per le persone private della libertà personale e gli attori dei processi imprenditoriali e produttivi del territorio. “Questo protocollo - ha spiegato Giovanna Russo, garante regionale dei Diritti delle persone Detenute - costituisce un unicum. Possiamo iniziare a dare qualche dato: 39 profilazioni, 11 tirocini avviati 3 contratti di lavoro. Ecco questo è un segnale veramente importante perché lì dove vi erano anche delle resistenze da parte delle realtà imprenditoriali, per paure legate all’esperienza detentiva della persona da impiegare, questa cabina di regia con capofila la prefettura e le risorse finanziate dall’assessorato al Lavoro della regione Calabria, vuol dire che stiamo mettendo in campo una realtà e una progettualità che non si era appunto mai cristallizzata, prima”, ha spiegato ancora Giovanna Russo, garante regionale dei Diritti delle persone Detenute. Un percorso avviato inizialmente in ambito edilizio e poi esteso a diversi altri settori e che contempla anche attività di formazione professionale da svolgere all’esterno.\n“Mentre prosegue il lavoro delle profilazioni si sta lavorando ad una specifica relativa al tema della formazione, visto che il monte ore previsto deve contemplare la specificità della condizione detentiva. Sicuramente al prossimo incontro avremo maggiori notizie”, ha annunciato ancora Giovanna Russo, garante regionale dei Diritti delle persone Detenute. “Il percorso lavorativo - ha sottolineato Giuseppe Aloisio, garante comunale dei Diritti delle persone Detenute - è fondamentale e imprescindibile nell’ottica di una piena riabilitazione e di un abbattimento degli tassi di recidiva. Per fronteggiare tale emergenza la prefettura sta dando impulso a un tavolo dedicato. Si è partiti dall’edilizia con l’Ance. Successivamente, sua eccellenza il Prefetto ha inteso allargare il tavolo.\nCon il coordinamento del Centro per l’Impiego, all’ultima recente riunione hanno preso parte con Confindustria anche la Camera di Commercio, Confesercenti, Confcommercio. Dunque gli attori imprenditoriali attivi sul territorio e che possono dare quel contribuito essenziale per dare le risposte all’universo carcerario abitati dalle persone private della libertà”. Altra criticità sulla quale intervenire è l’ambito sanitario. “La carenza di personale sanitario pregiudica il diritto alla salute. Se non garantiamo alla persona ristretta le cure mediche - ha spiegato ancora Giuseppe Aloisio, garante comunale dei Diritti delle persone Detenute - non rispettiamo la loro dignità e non garantiamo una piena rieducazione.\nLa problematica non è solo locale ma ciò non rende il pregiudizio meno grave. Occorre aumentare le risorse dal punto di vista numerico. Ma ciò richiede un deciso e risolutivo intervento della politica, ammesso che ci sia questa volontà politica. Per sollecitare questa attenzione verso questi problemi, aggravati dal sovraffollamento, ben vengano le manifestazioni e i convegni. Il coinvolgimento della società civile è necessario per avvicinare la politica all’universo carceri in modo concreto ed efficace. La società civile deve attenzionare l’universo carcerario perché è nel suo interesse capire cosa succede. L’ottica è quella del reinserimento di queste persone in libertà nella stessa società civile. Persone che potranno costituire nuove risorse per la collettività, e dare un contribuito di crescita e sviluppo, solo se adeguatamente reinserite”, ha concluso Giuseppe Aloisio, garante comunale dei Diritti delle persone Detenute.",
    "author": "Anna Foti\nIl Reggino",
    "source": "Il Reggino",
    "published_date": "2026-01-12"
  },
  "https://ristretti.org/milano-musica-poesie-e-bellezza-il-maestro-riccardo-muti-tra-i-detenuti-del-carcere-di-opera": {
    "title": "Milano. Musica, poesie e bellezza: il maestro Riccardo Muti tra i detenuti del carcere di Opera",
    "link": "https://ristretti.org/milano-musica-poesie-e-bellezza-il-maestro-riccardo-muti-tra-i-detenuti-del-carcere-di-opera",
    "content": "di Enrico Parola\nCorriere della Sera, 12 gennaio 2026\nGrandi emozioni nel carcere di Opera, dove il maestro Riccardo Muti ha diretto l’orchestra giovanile Cherubini davanti ai detenuti, condividendo anche momenti conviviali. Alla fine della serata le parole di Muti: “Esco da questo luogo migliore di prima”. Riccardo Muti si siede al pianoforte e accompagna Mirto nell’Ave Maria di Gounod. È passata un’ora e mezza da quando il maestro ha dato il primo attacco alla sua Orchestra Cherubini, sabato sera nel teatro del carcere di Opera. La sala già vibra di un silenzio e una commozione che accomunano tutti i 400 presenti, da Giovanni Bazoli a don Antonio Mazzi, da Achille Lauro ai detenuti che occupano quasi interamente il lato sinistro della sala. Però la voce da sopranista - un uomo che canta nella tessitura del soprano - che si libra sulle note di Gounod scatena una standing ovation debordante, quasi catartica.\nA Opera, Muti e la Cherubini non hanno tenuto un concerto, hanno condiviso un’esperienza di bene e di bellezza che da anni coinvolge i detenuti. L’orchestra ha suonato grazie a loro: quindici violini, cinque viole, cinque violoncelli, un contrabbasso e il clavicembalo sono stati creati proprio a Opera, nel laboratorio di liuteria voluto dalla fondazione “Casa dello spirito e delle arti”; le strisce rosse, bianche, azzurre, sbiadite, confessano l’origine: il legno usato è quello dei barconi dei migranti.\nDopo Vivaldi e Verdi, sono i carcerati a salire sul palco per leggere le poesie e le prose che hanno composto nei laboratori di scrittura. Inizia Alessandro, maglietta bianca e bomber. Aveva appena dato un mazzo di fiori al soprano solista, Rosa Feola. Recita “Poesia”, che termina con un invito: “Continuate a scommettere sul nostro cuore”.\nCi sono tre parole che rintoccano con maggior frequenza nelle loro composizioni: “Bellezza”, “Fiducia” e “Io”. Arnoldo Mosca Mondadori, che ha creato la Fondazione nel 2012, ne chiama dieci, per nome. Vincenzo pensa al figlio che non vede da vent’anni: sta diventando un bravo pugile, mentre lui ha preso la vita a pugni e sta imparando a essere padre pur nel distacco. Così anche Vittoria: quasi ringrazia l’esperienza del carcere, dove ha iniziato a credere in sé stessa per un’esperienza di bellezza che è più grande delle telefonate che può fare con la figlia.\nLaura ha ripreso a suonare il pianoforte dopo otto anni: ha capito che ha bisogno di bellezza perché l’unica tastiera disponibile era in un armadio chiuso con un lucchetto di cui non c’era più la chiave: doveva avere quella tastiera, per esprimersi. Nicolae è uno dei liutai, l’artefice del violino che imbraccia la “spalla” dell’orchestra. La ragazza si commuove: un conto è sapere una storia, un altro è incontrare l’uomo che l’ha vissuta. Poi tocca a Mirto.\nNon canta da quattro anni, è ergastolano, ma ha talento e Muti chiede alla vicedirettrice del Conservatorio, dove studiava, di trovargli un insegnante, e promette che tornerà da lui. Poi all’orchestra si unisce il coro dei carcerati “La Nave” per il “Va’ pensiero”; quattro bassi si abbracciano ad altezza spalle, c’è qualcuno che tiene un foglietto per non sbagliare le parole. “Non mi fate far brutta figura”, scherza Muti, che alla fine, commosso, li ringrazia: “Esco migliore di come sono entrato”.",
    "author": "Enrico Parola\nCorriere",
    "source": "Corriere della Sera",
    "published_date": "2026-01-12"
  },
  "https://ristretti.org/il-carcere-e-quello-che-ce-in-testa-per-questo-la-scuola-e-la-cultura-salvano-i-giovani": {
    "title": "“Il carcere è quello che c’è in testa, per questo la scuola e la cultura salvano i giovani”",
    "link": "https://ristretti.org/il-carcere-e-quello-che-ce-in-testa-per-questo-la-scuola-e-la-cultura-salvano-i-giovani",
    "content": "di Andrea Conti\nIl Fatto Quotidiano, 12 gennaio 2026\nCosì Luisa Ranieri su “La Preside”. L’attrice con Francesco Zenga e Ludovica Nasti presenta la nuova serie, in onda da lunedì 12 gennaio in prima serata su Rai Uno per quattro appuntamenti. “Il carcere è quello che c’è nella testa”. È una delle frasi pronunciate la Luisa Ranieri nella nuova serie “La Preside”, prodotta da Bibi Film TV e Zocotoco, in collaborazione con Rai Fiction. In onda da lunedì 12 gennaio in prima serata su Rai Uno per quattro appuntamenti. È una storia liberamente ispirata alla figura di Eugenia Carfora, preside di Caivano divenuta simbolo di coraggio, determinazione e impegno civile, raccontando il percorso umano e professionale di una donna che sceglie di restare, di lottare e di credere nella scuola come presidio fondamentale di legalità e futuro.\nA interpretare la preside è Luisa Ranieri, che ha conosciuto personalmente Carfora dopo aver visto il documentario di Domenico Iannacone. “Incontrarla mi ha acceso una luce - ha spiegato - Nel buio di una periferia ho visto qualcosa di bellissimo: il singolo che fa il suo, senza chiedersi perché. Portare questa storia al grande pubblico significa ricordare che una persona sola può cambiare un destino”. Nel cast oltre ad Alessandro Tedeschi che interpreta un professore di Italiano del Nord, al fianco della protagonista, un cast di bravi attori giovani come Francesco Zenga, Ludovica Nasti, Pasquale Brunetti (che ha partecipato come ballerino di hip hop ad ‘Amici 22’) e Luigi D’Oriano per citarne alcuni.\n“Non c’è prospettiva senza la scuola, - ha raccontato Luisa Ranieri a FqMagazine - perché fuori dalla scuola non ci sono le possibilità di allenare il sogno e l’immaginazione, che è l’unica cosa che ti tira fuori anche dai contesti più difficili o dalle situazioni di grande degrado sociale, economico. Magari ci fosse un’altra Eugenia Carfora in giro per l’Italia, nelle zone difficili, perché sono personaggi che portano una grande energia e una grande voglia di fare. Laddove c’è bisogno ovviamente un’Eugenia Carfora serve”.\nE ancora un ricordo divertente sul set: “Tutti gli attori-alunni mi prendevano in giro perché troppo concentrata e preoccupata a fare tutti i movimenti di Eugenia, dire le parole e le cose che diceva lei. C’era Francesco Zenga che mi imitava alla perfezione perché il mio unico pensiero, anche quando non ero in scena, era non dimenticarmi le movenze di Eugenia”.\n“Sono stata una studentessa determinata come il mio personaggio Lucia- ha spiegato Ludovica Nasti -, molto rivolta al sapere, alla cultura che secondo me è importantissima. Credo che quello che abbiamo cercato di fare noi attori sia stato proprio guardare dentro i nostri personaggi e capire veramente i loro desideri e i sogni. Ho affrontato il mio percorso scolastico con leggerezza con gli amici, ma durante le lezioni cercato il rapporto umano, in primis, con gli insegnanti. Credo sia importante anche l’affettività, che credo manchi nelle scuole di oggi”.\nFrancesco Zenga ha poi aggiunto: “È importante che ci sia la fiducia, nelle case, nelle scuole e anche verso i nostri mentori, che sono appunto gli insegnanti e i genitori. Bisogna inculcare il diritto a sognare. Mi auguro che nelle scuole di oggi svanisca il divario tra alunno-insegnante”.",
    "author": "Andrea Conti\nIl Fatto Quotidiano",
    "source": "Il Fatto Quotidiano",
    "published_date": "2026-01-12"
  },
  "https://ristretti.org/carceri-il-libro-testimonianza-di-alemanno-discarica-sociale-dove-si-negano-diritti-umani": {
    "title": "Carceri, il libro-testimonianza di Alemanno. “Discarica sociale dove si negano diritti umani”",
    "link": "https://ristretti.org/carceri-il-libro-testimonianza-di-alemanno-discarica-sociale-dove-si-negano-diritti-umani",
    "content": "La Sicilia, 12 gennaio 2026\nL’Intelligenza Artificiale supera anche le barriere del carcere. Gianni Alemanno, anzi l’avatar, si materializza sullo schermo della sala meeting dell’Airone Hotel City dove si è svolta la presentazione del libro “L’emergenza negata. Il collasso delle carceri italiane” che l’ex sindaco di Roma ha scritto con Fabio Falbo e altri detenuti del braccio G8 di Rebibbia. Quello stesso video è stato trasmesso in Parlamento quando non gli fu concesso dal Tribunale di poter partecipare all’incontro proprio sulla pubblicazione. Il male dei mali è il sovraffollamento che non permette di far diventare il luogo di “rinascita” e di “rieducazione” che dovrebbe essere secondo la Carta Costituzionale.\nL’avvocato Salvo Pace, responsabile “Indipendenza” della Sicilia Orientale ha aperto il dibattito. “Conosco Gianni Alemanno da quasi 40 anni ed ero sicuro che avrebbe vissuto il carcere come lo sta vivendo. Facendo una lotta politica e sociale. Affrontare la questione delle carceri - aggiunge Pace - è una questione di civiltà. Non sono d’accordo sul titolo che è stato scelto per questo libro. Perché il sovraffollamento nelle carceri è una piaga ormai da decenni. Il carcere è una discarica sociale. E questo tema - come scrive Alemanno nel libro - non può essere affrontato con la logica burocratica”, aggiunge. A prendere la parola è stato poi il presidente della Camera Penale di Catania “Serafino Famà”, Francesco Antille sollecitato dalle domande della giornalista de La Sicilia, Laura Distefano, che ha moderato l’incontro. “Abbiamo fallito”, è stata la sentenza dell’avvocato che si è soffermato sul “tempo sospeso” che vive il detenuto. Antille ha detto che dobbiamo finirla con lo slogan: “Tutti dentro”. “Una teoria creata ha detto - solo per creare consenso”. Slogan che innescano meccanismi pericolosi: dove la vendetta privata si sta sostituendo con la “vendetta sociale”.\nL’avvocato Maria Lucia D’Anna, vicepresidente Associazione Donne Giuriste Italia, ha portato casi concreti dove si evince l’ipocrisia del sistema penitenziario. Definendolo più volte “folle” per alcune decisioni. Severo il giudizio di Salvo Fleres, ex garante dei detenuti della Sicilia, che ha parlato di “evidenti aspetti di illegalità” in un sistema che vede “Uno Stato che bara con se stesso”. Sergio D’Elia, vicepresidente di Nessuno Tocchi Caino, che ha conosciuto Alemanno prima e dopo la carcerazione ha parlato di “visione”. Una visione che vede il mondo senza carcere e con un nuovo sistema di sicurezza e di protezione.",
    "author": null,
    "source": "Ristretti Orizzonti",
    "published_date": "2026-01-12"
  },
  "https://ristretti.org/storie-di-donne-invisibili-e-colpevoli": {
    "title": "Storie di donne “invisibili” e “colpevoli”",
    "link": "https://ristretti.org/storie-di-donne-invisibili-e-colpevoli",
    "content": "di Pinella Leocata\nLa Sicilia, 12 gennaio 2026\nNel libro “Sorellanza. La vita in un cento antiviolenza” (Villaggio Maori Editore) sette attiviste di Thamaia raccontano in prima persona il percorso che le ha portate ad assumere questo tipo di impegno e che cosa è cambiato quando sono entrate a far parte di questo centro antiviolenza che ha più di vent’anni di vita. C’è chi si presenta con il proprio nome e chi preferisce usare uno pseudonimo rivendicando per sé la stessa libertà che garantiscono alle donne vittime di violenza che si rivolgono a loro. Donne che, in quanto tali, sono costantemente esposte, sotto pressione, minacciate e che contano sul rispetto della privacy, sull’anonimato e sulla gratuità come presupposto perché scatti la fiducia e la possibilità di affidarsi.\nCome emerge dai racconti curati da Marica Longo, le storie delle operatrici sono diverse eppure accomunate dalla scoperta di essere femministe. Una scoperta fatta proprio attraverso la frequentazione del centro antiviolenza e nel rapporto con le altre donne, le colleghe e le utenti. Nell’ascoltare le storie di violenza subite da chi si rivolge al centro Thamaia le operatrici hanno preso consapevolezza della violenza simbolica cui, in quando donne, anche loro sono state esposte fin da bambine. Tutte hanno sperimentato i processi di “invisibilizzazione” e di colpevolizzazione di cui è intriso il patriarcato e, nel lavoro con le altre donne, hanno scoperto di essere eredi dei saperi e della pratica del femminismo, dall’autocoscienza al dal partire da sé, all’essere concrete. Di qui la centralità del concetto di “sorellanza” e la consapevolezza dell’intersezionalità dei problemi e delle lotte per cui se tutte le donne sono vittime di forme di violenza c’è però una specificità e una differenza tra quella che subiscono le donne bianche e quella cui sono esposte le donne migranti, spesso oggetto di infibulazione, di matrimoni forzati da bambine, di torture, di stupri. E analogo discorso vale per le donne con disabilità e per quelle oggetto di pregiudizi razziali. “Sorellanza” è capacità di ascolto, anche dell’altro, del maschio maltrattante. Un’operatrice, che lavora anche in carcere, spiega il corto circuito che ha vissuto nel raccogliere il racconto delle donne vittime di violenza e quello dei maschi detenuti perché abusanti. Anche loro, riflette, sono schiacciati dal ruolo virile imposto dalla cultura patriarcale. Per cui “bisogna comprendere che ogni abusante è anche un abusato, anche se questo non li giustifica, e fare appello agli uomini perché anche loro si mettano in cerchio per parlare di sé, come hanno fatto le prime femministe con l’autocoscienza”.\nAnche le operatrici di Thamaia, nel decidere di raccontarsi e di scrivere questo libro, hanno dovuto “riattraversarsi” e prendere posizione rivendicando la specificità della propria esperienza. “Noi non svolgiamo un servizio qualunque, ma siamo un centro antiviolenza femminista in cui ognuna di noi si rapporta all’altra innanzitutto come donna. Chi si rivolge al nostro centro non ha bisogno di dimostrare la propria credibilità, come avviene in altri contesti come le aule di tribunale. Noi ci possiamo comprendere perché siamo in una relazione paritaria”. Argomenti di cui, al circolo Olga Benario, introdotte da Pina La Villa, hanno discusso Valeria Sicurella e Marica Longo.",
    "author": "Pinella Leocata\nLa Sicilia",
    "source": "La Sicilia",
    "published_date": "2026-01-12"
  },
  "https://ristretti.org/riscatto-e-liberta-il-significato-del-cibo-sociale": {
    "title": "Riscatto e libertà: il significato del cibo “sociale”",
    "link": "https://ristretti.org/riscatto-e-liberta-il-significato-del-cibo-sociale",
    "content": "di Francesca Gamberini\nIl Domani, 12 gennaio 2026\nDa nord a sud, all’interno delle carceri sono nati orti, laboratori artigianali e pastifici nati dalla volontà di riscatto e sostenuto dal mondo della cooperazione con spirito mutualistico e inclusivo. Il cibo è una lente attraverso cui è possibile guardare il mondo. Un carrello della spesa può raccontarci molto delle condizioni sociali di chi acquista, delle condizioni di lavoro di chi ha raccolto o trasformato la materia prima o, ancora, del rispetto della stagionalità dei prodotti. Il cibo racconta chi siamo e chi vorremmo essere. Ecco perché è al centro di tanti progetti sociali che intervengono sulle disuguaglianze e sulle marginalità sociali.\nL’alta qualità come fattore principale - Da nord a sud, all’interno delle carceri sono nati orti, laboratori artigianali e pastifici nati dalla volontà di riscatto e sostenuto dal mondo della cooperazione con spirito mutualistico e inclusivo. Un dato interessante è che a caratterizzare le produzioni agroalimentari dell’economia carceraria è l’alta qualità: l’attenzione ai metodi di produzione delle materie prime, il rispetto dell’ambiente e del lavoro e l’alta formazione professionale. Le scelte di sostenibilità rafforzano l’idea di riscatto attraverso la cura e il rispetto non solo delle persone ma anche dell’ambiente e di chi coltiva la terra. A portare avanti i progetti di formazione e reinserimento attraverso il lavoro sono cooperative sociali che lavorano nel settore agroalimentare, persone che credevano fortemente nell’idea che il cibo sia un mezzo potente per riportare dignità e speranza, di emancipazione e libertà. La missione sociale e di comunità è un servizio fondamentale per la riduzione delle disuguaglianze e l’inclusione, sono infatti le reti solidali a sostenere maggiormente le produzioni di economia carceraria ea trasformare il cibo in strumento di connessione, scambio e attivazione. A Bologna, all’emporio Camilla, la prima food coop in Italia, un gruppo di soci ha lanciato l’iniziativa “Sprigioniamo le feste” per raccontare e promuovere i prodotti di cinque realtà di economia carceraria presenti sugli scaffali, dimostrando come il concetto di inclusione e comunità possa estendersi anche oltre le sbarre.\nI progetti distraggono durante le feste - Lo stato di detenzione, la separazione dal resto del mondo e dagli affetti possono diventare più pesanti durante le feste, è forse per questo che i progetti di produzione alimentare carceraria diventano ancora più importanti durante il periodo natalizio nel creare un ponte con l’esterno attraverso prodotti come il panettone Maskalzone, le Sbarrette di cioccolato oi biscotti Galeotti, naturalmente Cotti in fragranza. A Siracusa la cooperativa sociale l’Arcolaio Dolci Evasioni, oltre ad impiegare persone detenute nella produzione di dolci tradizionali, si rifornisce di materie prime locali, valorizzando la biodiversità e il lavoro agricolo biologico del territorio. L’orto della casa circondariale Sant’Anna di Modena fornisce di frutta e verdure biologiche la Franceschetta58, uno dei ristoranti del pluristellato chef Massimo Bottura.\nLa Banda Biscotti - Da un paio di anni è stato avviato un progetto nei terreni intorno al carcere che permette a una parte dei detenuti di impegnarsi e apprendere tecniche a basso impatto ambientale e coltivare la dispensa di prodotti vegetali. La Banda Biscotti è un laboratorio artigianale nato nel 2006 in una cella del carcere di Verbania. Oggi si è allargata e distribuisce i suoi prodotti di alta qualità in tutta Italia attraverso la rete dei GAS, delle cooperative e del commercio equo. Piccole grandi iniziative, che mettono al centro il cibo come collante sociale. Un valore che, nel momento in cui i riflettori internazionali sono tutti puntati sulla cucina italiana, occorre recuperare il più presto possibile.",
    "author": "Francesca Gamberini\nIl Domani",
    "source": "Il Domani",
    "published_date": "2026-01-12"
  },
  "https://ristretti.org/salute-mentale-5-novita-che-cambiano-la-psichiatria-pubblica": {
    "title": "Salute Mentale, 5 novità che cambiano la psichiatria pubblica",
    "link": "https://ristretti.org/salute-mentale-5-novita-che-cambiano-la-psichiatria-pubblica",
    "content": "panoramadellasanita.it, 12 gennaio 2026\nNel Pansm, programmazione unitaria, centralità dei Dipartimenti, integrazione ospedale-territorio, percorsi dedicati per i pazienti autori di reato e risorse economiche dedicate segnano una svolta per risolvere le emergenze di questi anni. Un disegno nazionale unitario, il rilancio del ruolo pubblico dei Dipartimenti di Salute Mentale, l’integrazione reale tra ospedale e territorio, percorsi strutturati per i pazienti autori di reato e, finalmente, risorse economiche dedicate: sono queste le cinque novità principali introdotte dal Piano d’Azione Nazionale per la Salute Mentale (Pansm), approvato dalla Conferenza Unificata Stato-Regioni a fine 2025. Un passaggio che segna un cambio di passo dopo oltre vent’anni di progressivo impoverimento dei servizi. È di questo che il Coordinamento Nazionale Spdc (Servizi Psichiatrici di Diagnosi e Cura) andrà a discutere e ad approfondire nel corso del proprio Congresso nazionale, “Progettare il futuro: Spdc aperti a una società in trasformazione”, con l’obiettivo di tradurre il Piano nella pratica clinica e organizzativa. L’appuntamento è dal 15 al 17 gennaio a Bergamo, con Alberto Siracusano, incaricato di coordinare il Tavolo tecnico ministeriale che ha prodotto il documento e da poco nominato presidente del Consiglio Superiore di Sanità, Giuseppe Nicolò, coordinatore vicario del Tavolo tecnico, e il presidente della Società Italiana di Psichiatria, Guido Di Sciascio.\n“Negli ultimi anni si è parlato molto di salute mentale come di un’emergenza montante che ha colpito gruppi diversi di popolazione - spiega Emi Bondi, presidente Coordinamento Nazionale Spdc -. Tra questi, in particolare, adolescenti, in merito a un maggior bisogno di cure, al rischio suicidario e a una risposta da parte dei servizi spesso inadeguata; utilizzatori di nuove sostanze d’abuso, che rappresentano un fattore di incremento delle emergenze comportamentali, degli accessi in pronto soccorso e della psicopatologia; migranti, come area di soggetti esposta a specifici fattori di stress che richiedono assistenza dedicata nell’area della salute mentale; soggetti autori di reato nelle carceri e nei percorsi psichiatrico-forensi, con la necessità di garantire specifici percorsi di cura che assicurino salute e sicurezza; e anziani, con particolare riferimento a soggetti fragili, soli e non autosufficienti. Il Pansm - aggiunge l’altro presidente, Giancarlo Cerveri - affronta tutte queste emergenze e offre l’opportunità di soluzioni che vanno progettate e costruite giorno per giorno. Sono quelle che noi abbiamo definito ‘le cinque novità’ e che, come Coordinamento Nazionale SPDC, intendiamo sottolineare”:\n1 - Un progetto nazionale con una volontà programmatoria unitaria, che si oppone alla frammentazione del Servizio sanitario. I servizi territoriali e ospedalieri per la salute mentale, a fronte di scelte competitive - con altre discipline, con il privato e con le Università - nelle singole realtà territoriali, hanno patito un profondo impoverimento nel corso degli ultimi venticinque anni. Una visione nazionale consente di esprimere con maggiore chiarezza un intento programmatorio univoco che spesso finisce per perdersi in visioni localistiche.\n2 - La centralità dei Dipartimenti di Salute Mentale. Pur nella pluralità dei soggetti che si occupano delle persone sofferenti di patologie psichiche - enti privati, fondazioni, associazioni - il governo della domanda e la gestione complessiva della risposta di cura vengono riproposti come essenzialmente di matrice pubblica. Questo garantisce un sistema capace di declinare le risposte secondo i bisogni in modo equo e universalistico.\n3 - Una risposta di cura fondata sulla presa in carico e sull’integrazione dei servizi, tra ospedale e territorio, ma anche tra i servizi che si occupano di psichiatria dell’adulto e del minore, di dipendenze e di disagio psicologico. Si propone un Dipartimento capace di garantire una risposta adeguata in funzione dei bisogni e di assicurare la prosecuzione delle cure.\n4 - La definizione di percorsi di cura destinati ai soggetti autori di reato, con l’intento, non facile, di garantire assistenza e sicurezza, inclusa quella degli operatori.\n5 - La previsione di un finanziamento economico triennale che, pur non essendo ancora pienamente soddisfacente a coprire tutte le carenze accumulate in oltre vent’anni in cui la politica si è “dimenticata” dei bisogni di salute mentale, ha il pregio di aver riportato il tema al centro del dibattito politico.\n“Gli Spdc - concludono i presidenti Bondi e Cerveri - rappresentano il punto di ingresso della patologia psichiatrica quando essa si manifesta nelle forme più acute e gravi; per questo saranno uno degli ambiti in cui lo sforzo innovativo contenuto nel Piano troverà una declinazione particolarmente intensa. L’obiettivo del congresso è offrire nuove prospettive di organizzazione dei percorsi trattamentali, al fine di proporre risposte di cura sempre più personalizzate ed efficaci”. “Oltre lo stigma, dentro la società” è il tema che il Coordinamento Nazionale Spdc intende sostenere in questo evento formativo aperto a medici, psicologi, infermieri, educatori, assistenti sociali e a tutti coloro che operano nei servizi di salute mentale.",
    "author": null,
    "source": "Ristretti Orizzonti",
    "published_date": "2026-01-12"
  },
  "https://ristretti.org/ipocrisia-e-diritto-dei-forti": {
    "title": "Ipocrisia e diritto dei forti",
    "link": "https://ristretti.org/ipocrisia-e-diritto-dei-forti",
    "content": "di Goffredo Buccini\nCorriere della Sera, 12 gennaio 2026\nLa storia mostra quanto spesso le norme internazionali cedano (purtroppo) davanti agli interessi degli Stati più potenti. Il lupo disse all’agnello “mi sporchi l’acqua”, preparandosi a sbranarlo. E qui, nella nostra favola ideale, entrerebbe in scena il diritto internazionale. Di fronte a pandette e codicilli la belva si ritrae intimidita e tutti vivono felici e contenti. Ma è mai andata così? Stephen Miller, il vicecapo dello staff di Donald Trump, sostiene che “viviamo in un mondo governato dal potere e dalla forza, è una ferrea legge fin dall’alba dei tempi”. Per lui, come ha spiegato Massimo Gaggi su queste colonne, i trattati che garantiscono la sovranità e l’indipendenza degli Stati diventano “sottigliezze buoniste”.\nSi sa, Miller è un cuore di pietra: nel 2017 arrivò a separare i bambini dai genitori migranti illegali ingabbiandoli al confine col Messico. E, anche per banali dinamiche di servilismo, l’aggressività degli uomini della Casa Bianca travalica non di rado quella del loro capo. Il quale si limita a spiegare di non avere “bisogno” di questo oggetto misterioso: il diritto internazionale. Una postura rozza, è vero: tanto più insopportabile alla luce delle rivendicazioni “imperiali” sulla Groenlandia.\nMa è altrettanto vero che le democrazie liberali, o ciò che resta di loro, hanno intonato in questo tumultuoso inizio anno una litania alquanto ipocrita per il funerale della legalità globale: come se questa fosse davvero stata rispettata nella nostra storia anche recente prima che la Delta Force prelevasse Maduro. Tralasciando per un attimo l’invasione dell’Ucraina, dov’era la legalità internazionale quando Putin ha attaccato la Georgia nel 2008 e si è annesso la Crimea nel 2014? O quando gli americani, barando su una provetta d’antrace, hanno intrapreso contro l’Iraq la più sconclusionata delle guerre? Dov’era a Praga nel 1968 e a Budapest nel 1956? Dove, in un’occupazione della Cisgiordania che dura dal 1967? Come negare che la legge del più forte sia sempre stata la costante, solo qualche (rara) volta infilata in una rassicurante camicia di multilateralismo? Dunque, per brutale che sia, la narrazione della destra radicale americana ha il merito di un ceffone che può risvegliarci. Il golpe in Venezuela grida che il re è nudo. E il re in questo caso è il concerto delle nazioni come ce lo siamo raccontato finora, spesso barando.\nQualcuno, va da sé, bara in modo più grottesco. È il caso di quelle dittature che fanno strame della legalità all’estero e a casa loro. La sortita del russo Sergej Lavrov, “indignato per la violazione del diritto internazionale”, non può che produrre triste ilarità a fronte del massacro perpetrato da Mosca contro Kiev ormai da quattro anni. Così come la reazione dei cinesi, “scioccati per l’uso della forza contro uno Stato sovrano” e al tempo stesso tanto impegnati a stringere d’assedio Taiwan e ad aggredire i vicini nel Mar Cinese Meridionale in barba a sentenze e ad arbitrati. Tutt’altra faccenda, s’intende, riguarda Antonio Guterres: il segretario delle Nazioni Unite fa il suo mestiere preoccupandosi per le norme violate nell’attacco a Caracas, ma tali giuste apprensioni sfumano un po’ al ricordo di certi suoi inchini davanti a Putin e al suo vassallo bielorusso Lukashenko.\nCapiamoci bene. Il diritto internazionale è, probabilmente, la disciplina più nobile che l’umanità abbia inventato, intagliandola dalla propria pelle e dai propri errori: e la nostra Europa tanto vilipesa ha il grande merito di esserne lo scrigno ideale, sin dallo sfortunato ma lungimirante “Patto di Parigi” Briand-Kellogg del 1928. Che gli Stati possano regolare le controversie non a cannonate ma seguendo un iter di norme e codici prefissati ne fa un corpus di regole auree. E tuttavia questo tesoro della nostra civiltà vive su due elementi: l’orrore della guerra e la cogenza. Quando il primo sfuma per il naturale passar del tempo, torna la voglia di menar le mani; e, in assenza di una costrizione ineludibile al loro rispetto, pure le norme più virtuose si riducono a un galateo planetario, al più a un testo di filosofia morale.\nTrump è il sintomo d’una modernità che ci sta ripiombando nel passato. Per lui si sprecano da mesi citazioni classiche di Tucidide come “i forti esigono, i deboli approvano”, che il mercante putiniano Kirill Dmitrev traduce addirittura sbeffeggiando noi europei: “È tempo di ripristinare le sfere d’influenza fra Usa, Russia e Cina mentre la Ue… segue attentamente la situazione”. Il presidente americano è portatore di una realpolitik che può nausearci. Ma che, a essere onesti, affonda nella nostra storia.\nDavid French sul New York Times scomoda San Tommaso e i suoi tre principi di “guerra giusta” (autorità legittima, giusta causa e retta intenzione), trovandone l’eco nella Carta delle Nazioni Unite, assai citata in questi giorni: nell’articolo 2, che bandisce le guerre d’aggressione; nel 51, che consente l’autodifesa; nel capitolo V, dedicato al Consiglio di sicurezza, deputato al mantenimento della pace anche con la forza. Ma è proprio il Consiglio di sicurezza, dove Washington, Mosca e Pechino siedono dal secondo dopoguerra come membri permanenti dotati di potere di veto (ovviamente esercitato da ciascuno per i propri interessi), ad avere portato alla paralisi. In realtà la Carta è più un’aspirazione che un codice operativo. Alla fine del Novecento, col crollo dell’Urss e l’ingresso cinese nel Wto, apparve la grande illusione: che il liberalismo trionfante si caricasse in spalla (spalle americane, s’intende) il diritto internazionale rendendolo effettivo. Il liberalismo non ha trionfato e le spalle americane sono adesso quelle di Trump. Un vecchio autocrate che, per catapultarsi nel Ventunesimo secolo, ci trascina con sé nel Diciannovesimo: verso von Clausewitz.",
    "author": "Goffredo Buccini\nCorriere",
    "source": "Corriere della Sera",
    "published_date": "2026-01-12"
  },
  "https://ristretti.org/zagrebelsky-cedere-al-realismo-e-disarmo-etico": {
    "title": "Zagrebelsky: “Cedere al realismo è disarmo etico”",
    "link": "https://ristretti.org/zagrebelsky-cedere-al-realismo-e-disarmo-etico",
    "content": "di Andrea Malaguti\nLa Stampa, 12 gennaio 2026\nIl giurista: “C’è un sistema di interessi che si è fatto ideologia e che lo sostiene. Il colonialismo in nome della nostra civiltà ricorda i discorsi di Mussolini”. Johann Sebastian Bach, Partita numero 1. Le mani del professor Gustavo Zagrebelsky scivolano rapide sui tasti. Nessuna esitazione. Preludio, Allemanda, Sarabanda. Una suite di movimenti. La stanza si riempie di musica. Torino è un quadro elegante e gelido oltre la finestra. Le note scorrono fluide, precise, secche. Fa venire voglia di ballare, ad esserne capaci.\nSi può iniziare da una partitura in “si bemolle maggiore” per ragionare sul mondo? Il delirio di onnipotenza di Trump, l’agonia delle democrazie liberali che coincide con gli ottant’anni della Repubblica. E poi Maduro, Putin, la Groenlandia. La grande lavatrice della follia planetaria? Apparentemente, sì.\n“Lo sente?”.\nCosa, professore?\n“Questo pianoforte non è accordato bene. Un tempo ne avevo uno verticale, francese, dell’Ottocento, tutto legno, che sistemavo a orecchio”.\nMagnifico. Non è banale accordare un pianoforte...\n“Infatti non ne sono capace”.\nNon capisco...\n“Il martelletto batte sulle corde. Tre corde per ogni nota. Ogni nota un tasto. I tasti sono 88. Quanto fa? Bisogna “accordare” tutto. È una questione di equilibrio. Se non sei sicuro di quello che fai finisci per esagerare, tirare più del dovuto, strafare. Una notte, dopo aver suonato per un bel po’, ho sentito un fragoroso crack. La tensione delle corde aveva fatto crollare il somiere. Le corde giacevano tutte aggrovigliate. Capisce, adesso?”.\nNon ancora...\n“Chi è insicuro va sempre più su, perde la misura, esagera”.\nStiamo parlando di Trump?\n“Anche”.\nIo non penso che esageri. Penso che Trump sia un narcisista megalomane perfettamente calato nello spirito del tempo...\n“Vede, a dare retta a chi sostiene che l’Impero americano è in crisi, si potrebbe dedurre che Trump - narcisista e megalomane, come dice lei - tenda ad esagerare per nascondere le sue fragilità. Rilanciare continuamente. Succede spesso che chi è insicuro diventi aggressivo”.\nLe sembra insicuro un uomo che due sere fa ha detto testualmente: io rispondo solo a me stesso?\n“Sì. La megalomania è una debolezza. Il “sé”, da solo, è un sostegno troppo piccolo. Dietro, però c’è un sistema di interessi che si è fatto ideologia. Questo è il sostegno”.\nHa esfiltrato Maduro dal Venezuela, appellandosi a regole tutte sue...\n“Calpestando ogni principio di diritto internazionale, a cominciare da quello di non ingerenza: l’inizio del caos. Potrà reggere?”.\nEppure, in Venezuela sono in molti a festeggiare. Maduro era un dittatore...\n“In molti. Non pensa che dovrebbe essere il popolo venezuelano a prendere in mano il proprio destino senza lasciarlo agli americani?”.\nLo penso. Ma qui siamo di fronte a un uomo che vuole anche invadere la Groenlandia. E Vance dice che va preso sul serio...\n“Invaderla se non riesce a comprarla. Ma come può fare? Mercanteggiare con la presidente danese? Però può acquistare il consenso dei groenlandesi a suon di dollari. Con lo stesso criterio con cui Musk offriva soldi in cambio di voti. E poi invocare il principio di autodeterminazione dei popoli. Così gli Stati diventano merci sul mercato. Fine della politica, trionfo degli affari”.\nÈ una profezia la sua?\n“No. Constato solo che, quando ragioniamo sull’espansionismo, rischiamo di essere schematici. Gli strumenti per introdursi in Paesi altrui sono molteplici, non solo la forza militare, anche quella economica”.\nSiamo spacciati?\n“È il suo modo per chiedermi che cosa succederà adesso?”.\nChe cosa succederà adesso?\n“Le rispondo, modestamente, che non lo so. E aggiungo che nessuno lo sa. Le variabili sono infinite. Disastri naturali, morte dei leader, umori delle popolazioni che mutano, ribellioni, crisi economiche. Fa sorridere sentire qualche “stratega” che definisce la politica, perfino la geopolitica, come una scienza esatta. Non lo è. La politica è il regno dell’imprevedibile”.\nConsiderando le tenebre che ci avvolgono, la prendo per una professione di ottimismo...\n“Ci sono solo opinioni di opinionisti che regalano vacue sentenze. Neanche un algoritmo sarebbe in grado di padroneggiare le incalcolabili variabili”.\nLa politica come dovrebbe reagire a questa nebbia della ragione?\n“Riflettendo con San Paolo che dice: qui sulla Terra vediamo ogni cosa per speculum et in aenigmate”.\nNon vediamo le cose per come sono ma per come siamo?\n“Sì, come desideriamo. Consideriamo la prima parte di quella espressione: per speculum. Vediamo innanzitutto noi stessi davanti allo specchio. Perciò la visione è condizionata dagli impliciti che abbiamo in noi, dai giudizi e pregiudizi, dai desideri e dalle paure, dalla nostra storia e dalla nostra personalità”.\nChe cosa discende da tutto ciò?\n“Che quando parliamo, per esempio, delle crisi internazionali del nostro tempo usiamo lenti che incorporano credenze, illusioni, terrori, interessi”.\nQuesto lo specchio. E l’enigma?\n“Ogni cosa è sottoposta a dubbio, perciò si dovrebbero evitare le conclusioni definitive che implicano scelte senza ritorno, come è la guerra”.\nMa scegliere è inevitabile...\n“Sì, ma è meglio essere minimalisti. Credo che ognuno debba fare la sua parte, prendendosi le sue responsabilità per quello che gli compete”.\nAl momento il risultato finale non è bello...\n“Perché “finale”? Per costruire la casa serve che ognuno porti il suo mattone, non una visione millenaristica da Terzo Reich. Ragionare di massimi sistemi è sensato nei libri di filosofia, meno nella pratica”.\nPer ragionare con Trump, Putin e Xi un po’ di massimi sistemi sono utili, non crede?\n“Sì, ma serve capacità dialogica per affermare i nostri principi e valori. Non abbiamo la formula magica, l’abracadabra; tanto meno la possibilità di plasmare tutto il mondo come ci pare. Possiamo però fare uno sforzo collettivo per creare movimenti pro-pace, pro-giustizia, pro-libertà, pro-Europa. Difendere e creare spazi territoriali e spirituali e credere, come dicevano gli Antichi, che omne bonum diffusivum sui, ogni cosa buona tende a espandersi”.\nBello. Non so quanto realistico...\n“Comunque, è ciò che spetta ad ognuno di noi. Il mero realismo è una tentazione luciferina se corrisponde a disarmo etico. Incominciamo a chiederci, per esempio, se stiamo costruendo una sensibilità pro-pace o pro-guerra”.\nPer fare quello che dice lei bisognerebbe ripartire da zero...\n“La tabula rasa non è mai esistita. Ma esiste l’autonomia degli esseri umani e dell’umanità. Per cui si può persino immaginare che ad un certo punto sorga una ribellione della terra”.\nCioè?\n“Il pianeta terra, nel suo complesso, piante, animali, esseri viventi, forse si ribellerà alla stupidità e alla cupidigia che dominano in questo nostro tempo. Che certo non sarà eterno”.\nProfessore, la Repubblica italiana sta per compiere 80 anni. Prepariamo una festa o un funerale?\n“È una domanda sinistra, per uno come me che di anni ne ha 82”.\nParlavo di un ciclo ideale, non biologico...\n“Ricorda Leopardi? Tutto al mondo passa e quasi orma non lascia”.\nLa sera del dì di festa, credo...\n“Crede bene. Il punto è in quel “quasi”. Un’orma rimane sempre, nei figli, nei nipoti, di come siamo stati e delle cose che abbiamo fatto. Diversamente la vita sarebbe solo tragedia a scoppio ritardato”.\nQual è l’orma della nostra democrazia?\n“Non è solo un’orma. Chi dice che la democrazia è morta sbaglia. È una categoria che esiste dalla notte dei tempi ed è un’aspirazione universale. Nella storia nulla finisce mai completamente. Comprese tirannie e oligarchie”.\nPerdoni se apro una parentesi. È favorevole alla riforma della giustizia e alla separazione delle carriere?\n“No”.\nPerché?\n“Sintetizzando, direi che è una riforma, se posso usare una parola di altri tempi, classista. Dividendo la magistratura, l’indebolisce e, indebolendola, l’espone all’influenza dei più forti. Il sommo principio: la legge è uguale per tutti, vuole che l’indipendenza del giudice sia difesa ad oltranza”.\nÈ una riforma che non piace ai magistrati, ma piace agli avvocati...\n“Non a tutti, però. Oggi, i pubblici ministeri si dicono parti imparziali del processo. Non sono lì per sconfiggere l’imputato, come su un ring. Operano per la giustizia, affinché il giudice abbia a disposizione un punto di vista da mettere a confronto con quello della difesa, e trarre poi le conclusioni. Se invece diventassero, per così dire, parti partigiane che hanno come scopo non la legge, ma la vittoria, siamo sicuri che agli avvocati piacerebbe?”.\nImmagino di no. E allora?\n“Qualcuno poi dirà: un organo di questo genere è pericoloso e dunque va controllato. Da chi? La politica e, per la politica la maggioranza e poi il governo, in nome della “governabilità”. Non vedo come altrimenti”.\nTorno alla geopolitica. Gli americani fanno ancora parte del mondo Occidentale?\n“Sì e no. L’Occidente è fatto di molte cose. Non tutte belle”.\nChe cos’è che non le piace?\n“L’imperialismo, il colonialismo in nome della nostra civiltà (ricorda ad esempio il discorso di Mussolini sull’Etiopia?), l’idea della superiorità del nostro modo di vivere, il suprematismo in ogni sua versione. Non mi piacciono le grandi disuguaglianze create dal capitalismo di rapina, il cinismo nei confronti di chi è più povero e debole. Una delle componenti chiave della cultura occidentale è il darwinismo sociale. Il più forte si impone sul più debole ed è giusto che sia così: se sei povero peggio per te. Gli investimenti sociali sono sprechi, sono risorse sottratte allo “sviluppo”.\nSperavo fossimo anche altro...\n“Lo siamo e dobbiamo rivendicarlo come bene conquistato spesso a carissimo prezzo. Ma parlare genericamente di Occidente non è buona cosa, anche perché in larga parte del mondo crea repulsione”.\nDunque?\n“Facciamo emergere la parte migliore. La libertà di coscienza, l’uguaglianza, la tolleranza, la democrazia liberale, le libere elezioni, il ricambio pacifico dei governi e - se vuole - anche il relativismo, quell’idea per cui i",
    "author": "Andrea Malaguti\nLa Stampa",
    "source": "La Stampa",
    "published_date": "2026-01-12"
  },
  "https://ristretti.org/venezuela-alberto-trentini-e-libero-con-lui-scarcerato-anche-limprenditore-mario-burlo": {
    "title": "Venezuela. Alberto Trentini è libero. Con lui scarcerato anche l’imprenditore Mario Burlò",
    "link": "https://ristretti.org/venezuela-alberto-trentini-e-libero-con-lui-scarcerato-anche-limprenditore-mario-burlo",
    "content": "di Giulio Isola\nAvvenire, 12 gennaio 2026\nL’annuncio alle 5 del mattino da parte del ministro degli Esteri, Tajani. La gioia della famiglia del cooperante: è la notizia che aspettavamo da 423 giorni. Grazie a tutti. La premier Meloni: sentito ringraziamento alla presidente Rodriguez, un aereo è già partito da Roma per riportarli a casa. Alberto Trentini è libero. Con lui è stato scarcerato anche Mario Burlò. La notizia è stata data dal ministro degli Esteri, Antonio Tajani, quando in Italia erano da poco passate le 5. “Alberto Trentini e Mario Burlò sono liberi e sono nella sede dell’ambasciata d’Italia a Caracas” ha annunciato Tajani. Una fotografia all’ambasciata italiana di Caracas ritrae il cooperante italiano e l’imprenditore insieme, con il cooperante al telefono. “Ho parlato con i nostri due connazionali, che sono in buone condizioni. Presto rientreranno in Italia. La loro liberazione è un forte segnale da parte della presidente ad interim Delcy Rodriguez che il governo italiano apprezza molto” ha sottolineato il ministro.\n“Accolgo con gioia e soddisfazione la liberazione dei connazionali Alberto Trentini e Mario Burlò, che si trovano ora in sicurezza presso l’Ambasciata d’Italia a Caracas. Ho parlato con loro, e un aereo è già partito da Roma per riportarli a casa” ha affermato in una nota la premier Giorgia Meloni. “Desidero esprimere, a nome del governo italiano, un sentito ringraziamento alle Autorità di Caracas, a partire dal Presidente Rodriguez, per la costruttiva collaborazione dimostrata in questi ultimi giorni e a tutte le istituzioni e alle persone che, in Italia, hanno operato con impegno e discrezione per il raggiungimento di questo importante risultato”.\nGrande gioia è stata espressa dai familiari di Trentini, per cui in particolare si era mobilitata l’opinione pubblica italiana nei mesi della prigionia. “Alberto finalmente è libero! Questa è la notizia che aspettavamo da 423 giorni! Ringraziamo tutti quelli che hanno reso possibile, anche lavorando nell’invisibilità, la sua liberazione - ha detto la famiglia Trentini, con l’avvocata Alessandra Ballerini -. Tutti questi mesi di prigionia hanno lasciato in Alberto e in noi che lo amiamo ferite difficilmente guaribili, adesso avremo bisogno di tempo da trascorrere in intimità per riprenderci. Ringraziamo tutti per esserci stati vicini, ma vi chiediamo di rispettare il nostro silenzio e la nostra riservatezza. Ci sarà tempo per trovare le parole giuste per raccontare fatti e accertare responsabilità. Oggi vogliamo solo pace. Grazie!”",
    "author": "Giulio Isola\nAvvenire",
    "source": "Avvenire",
    "published_date": "2026-01-12"
  },
  "https://ristretti.org/venezuela-la-lunga-attesa-dei-familiari-dallarresto-alle-petizioni-fino-alla-svolta-finale": {
    "title": "Venezuela. La lunga attesa dei familiari: dall’arresto alle petizioni fino alla svolta finale",
    "link": "https://ristretti.org/venezuela-la-lunga-attesa-dei-familiari-dallarresto-alle-petizioni-fino-alla-svolta-finale",
    "content": "di Pierfrancesco Carcassi\nCorriere della Sera, 12 gennaio 2026\nÈ un uomo libero Alberto Trentini, scarcerato e trasferito all’ambasciata italiana di Caracas: l’annuncio alle 5 del mattino del 12 gennaio da parte del ministro degli Esteri Antonio Tajani. Il cooperante originario del Lido di Venezia era stato fermato il 15 novembre del 2024 vicino a Guasdalito, in Venezuela, e ha sempre trascorso la detenzione nel penitenziario di massima sicurezza El Rodeo I, poco distante dalla capitale, Caracas. Era arrivato nel Paese un mese prima con una ong. Non sono mai state formalizzate le accuse a suo carico; trapelavano, non ufficialmente, quelle di terrorismo e cospirazione contro lo Stato. Durante la prigionia Trentini non ha mai potuto vedere un avvocato né, a quanto risulta, un medico che ne valutasse le condizioni di salute.\nIl primo contatto con la famiglia, una telefonata alla madre, è arrivato dopo sei mesi. L’attività diplomatica si è svolta nel silenzio, con piccoli e faticosi passi in avanti - le tre telefonate concesse a Trentini e le visite in carcere dell’ambasciatore Giovanni Umberto De Vito - ma senza svolte eclatanti. Nel mezzo, il fallimento dell’inviato speciale della Farnesina, respinto dal regime di Maduro e rispedito a Roma. Negli oltre 400 giorni di detenzione non si sono mai fermati gli appelli da parte dei familiari per chiedere di riportare a casa il veneziano, con critiche anche aspre da parte della madre Armanda Colusso all’operato del governo.\nIl 5 gennaio il sottosegretario alla Presidenza del Consiglio, Alfredo Mantovano, ha sottolineato la delicatezza della situazione: “Ogni parola in più può solo danneggiare la celere soluzione della vicenda”, ha detto a margine della conferenza stampa sul bilancio dell’anno giubilare. “Il governo ha lavorato fin dal primo giorno per la sua liberazione e continua a lavorare”. Anche se, nelle scorse settimane, la madre di Trentini, Armanda Colusso, aveva espresso forti dubbi sull’operato della Farnesina che nei primi mesi (da novembre del ‘24 ad agosto dello scorso anno) “non aveva avuto alcun contatto con il governo venezuelano”.\nPoi, lo scossone dell’attacco statunitense al Venezuela, nella notte tra il 2 e il 3 gennaio, e la cattura del presidente Maduro. Il caos nel Paese davanti a un cambio di regime, i giorni di apprensione, la speranza di nuove possibilità di liberarlo. Il 7 gennaio, un primo segnale: tra i diversi prigionieri politici rilasciati dal regime venezuelano, c’era l’imprenditore Luigi Gasperin, seguito qualche ora dopo dal politico di opposizione Biagio Pilieri. Nessuna notizia per gli altri 25 detenuti italiani, tra cui il cooperante Alberto Trentini e Mario Burlò.\n“Desidero ringraziare il Governo e la rete diplomatica italiana per l’azione costante e silenziosa che ha consentito di arrivare a questo risultato, che rappresenta per tutti un grande sollievo. Rivolgo un pensiero particolare ai genitori di Alberto, Armanda ed Ezio, che hanno vissuto mesi di grande apprensione. A loro va l’abbraccio dell’intera comunità veneta, che non ha mai smesso di sperare. Ora l’incubo è finito: attendiamo Alberto nella sua città” ha subito detto il presidente del Veneto, Alberto Stefani.\n“Finalmente dopo tanti mesi di detenzione in Venezuela, Alberto Trentini è libero e potrà finalmente tornare in Italia e riabbracciare i suoi genitori e i suoi cari. È un risultato importante, frutto di un lavoro diplomatico serio, costante e silenzioso, che ha visto impegnate con determinazione le istituzioni italiane ai massimi livelli” gli fa eco il sindaco di Venezia Luigi Brugnaro.",
    "author": "Pierfrancesco Carcassi\nCorriere",
    "source": "Corriere della Sera",
    "published_date": "2026-01-12"
  },
  "https://ristretti.org/gran-bretagna-la-repressione-crudele-contro-palestine-action": {
    "title": "Gran Bretagna. La repressione crudele contro “Palestine action”",
    "link": "https://ristretti.org/gran-bretagna-la-repressione-crudele-contro-palestine-action",
    "content": "di George Monbiot*\nInternazionale, 12 gennaio 2026\nRischiano concretamente di morire. Tre persone detenute in carcere nel Regno Unito con accuse legate alle attività del gruppo di protesta Palestine action sono in sciopero della fame da 49, 63 e 70 giorni. Una quarta prigioniera, Teuta Hoxha, ha interrotto il suo sciopero questa settimana, dopo 58 giorni. Potrebbe aver subito danni permanenti alla salute. Gli altri partecipanti allo sciopero della fame, Heba Muraisi, Kamran Ahmed e Lewie Chiaramello, potrebbero morire da un momento all’altro. Nel 1981 dieci persone dei movimenti indipendentisti irlandesi Ira e Inla morirono per a uno sciopero della fame durato tra i 46 e i 73 giorni. Muraisi, quella che per prima ha smesso di mangiare, secondo i suoi sostenitori fa ormai fatica a respirare e soffre di spasmi muscolari incontrollabili, possibili sintomi di un danno neurologico. Eppure, il governo britannico si rifiuta di trattare.\nÈ stato proprio il governo a creare questa situazione. Il crown prosecution service (che svolge il ruolo di pubblico ministero) afferma che un detenuto può trascorrere un massimo di 182 giorni (sei mesi) in custodia cautelare. Eppure, Muraisi e Ahmed sono stati arrestati nel novembre 2024 e il loro processo è previsto non prima di giugno, il che significa che la loro carcerazione preventiva durerà venti mesi. Chiaramello, che è stato arrestato nel luglio 2025, ha un’udienza provvisoria fissata a gennaio del 2027, quindi passerà diciotto mesi in carcere senza processo.\nIl limbo della custodia cautelare è spesso devastante per il benessere dei detenuti. I dati del governo mostrano che il tasso di suicidi tra i carcerati in attesa di giudizio è più del doppio di quello tra i detenuti condannati. Periodi estremamente lunghi di custodia cautelare come questi sono un oltraggio alla giustizia. È un aspetto di quello che gli attivisti chiamano “processo come pena”, il metodo oggi più usato contro gruppi di protesta. Anche se non vieni mai condannato per un reato, la tua vita può diventare un inferno se osi manifestare pubblicamente il dissenso.\nI tre detenuti, e altri accusati degli stessi reati, sono sottoposti a un regime di carcere duro riservato ai terroristi. Quindi le visite e le comunicazioni consentite sono ridotte al minimo. Non possono lavorare in carcere per “motivi di sicurezza”, gli è vietato accedere a libri e giornali, alla biblioteca e alla palestra, e sono soggetti a “ordini di non associazione”.\nA ottobre Muraisi è stata improvvisamente trasferita dal carcere di Bronzefield, a 28 chilometri da Londra (dove vive la sua famiglia), al penitenziario di New Hall nello Yorkshire, troppo lontano per poter ricevere le visite della madre, che è malata. In seguito le è stato comunicato che il trasferimento era stato motivato dal rischio di associazione con un altro prigioniero presente nello stesso braccio a Bronzefield.\nEppure, finora nessuno dei detenuti in sciopero della fame è stato incriminato né tanto meno condannato per reati di terrorismo. Sono accusati di reati comuni, come furto con scasso, danneggiamento e rivolta violenta. Muraisi e Ahmed sono accusati di aver fatto irruzione in una fabbrica gestita dalla Elbit Systems, il più grande produttore di armi israeliano, e di aver danneggiato dei macchinari, mentre Chiaramello è accusato di essere entrato nella base dell’aeronautica di Brize Norton durante una protesta in cui Palestine action ha imbrattato di vernice alcuni aerei da guerra. I fatti sono avvenuti prima che Palestine action fosse dichiarata un’organizzazione terroristica, una decisione molto contestata che è stata impugnata in tribunale: il verdetto è atteso a breve. Ma a chi importa della presunzione di innocenza, a chi importa che la legge non si applica in modo retroattivo: siccome il crown prosecution service dice che c’è una “connessione terroristica”, sono trattati come se fossero stati condannati per terrorismo.\nIl 26 dicembre un gruppo di relatori delle Nazioni Unite- qualcosa a cui un tempo i governi davano ascolto - ha espresso grave preoccupazione per il modo in cui sono trattati questi prigionieri, citando “ritardi nell’accesso alle cure mediche, uso di mezzi di contenzione eccessivi durante la degenza ospedaliera, negazione dei contatti con i familiari e del ricorso all’assistenza legale, e assenza di regolari controlli sanitari indipendenti, soprattutto per detenuti con gravi patologie”.\nI relatori hanno messo seriamente in dubbio che il governo britannico stia rispettando i diritti umani riconosciuti dalle norme internazionali, “tra cui l’obbligo di proteggere la vita e impedire trattamenti crudeli, inumani o degradanti”. A quanto pare, però, una volta che hai etichettato qualcuno come terrorista puoi fargli qualsiasi cosa, senza conseguenze. Il silenzio di quasi tutti i mezzi d’informazione su questa faccenda è impressionante.\nIl governo ha la responsabilità morale di questi prigionieri, ma non sembra avere alcuna intenzione di esercitarla. Avvocati, parlamentari e medici hanno ripetutamente implorato i ministri di occuparsi della questione. Loro rispondono con un rifiuto categorico, affermando che questo equivarrebbe a “creare perversi incentivi che incoraggerebbero altre persone a mettersi a rischio con lo sciopero della fame”. Non ci sono prove in questo senso e, considerata la natura estremamente insolita della protesta (si tratta dello sciopero della fame in carcere più lungo, vasto e coordinato dopo quello dell’Ira nel 1981), sembra altamente improbabile.\nIl governo ha cercato di alimentare l’idea che eventi di questo tipo siano comuni (“Negli ultimi cinque anni abbiamo avuto una media di duecento episodi di sciopero della fame ogni anno”, ha detto il ministro per le prigioni James Timpson) e che quindi non sarebbe necessaria alcuna risposta straordinaria. Tuttavia, chi fa queste affermazioni sembra riferirsi a brevi digiuni di singoli detenuti, una situazione completamente diversa da un rischio imminente di morte per inedia.\nIl 27 novembre più di cento operatori sanitari hanno firmato una lettera indirizzata al segretario alla giustizia David Lammy avvertendo che i prigionieri si trovano in una situazione di “emergenza medica” che si sta “affrontando nel modo sbagliato”. Un’altra lettera del 17 dicembre è stata firmata da più di ottocento esperti di medicina, giuristi e altri. Il governo non ha ancora risposto a nessuna delle due.\nAnzi, sembra ridicolizzare la grave situazione dei detenuti in sciopero della fame. Quando il deputato Jeremy Corbyn ha chiesto al ministro della giustizia Jake Richards, in parlamento, se aveva intenzione d’incontrare i loro avvocati per provare a risolvere la situazione, Richards ha risposto con un secco “No”, suscitando risate in aula. A dicembre il presidente della camera dei comuni ha osservato che la mancata risposta di Lammy alle richieste dei deputati di incontrarlo per discutere la questione era “totalmente inaccettabile”. Eppure, questo rifiuto continua.\nLe richieste dei prigionieri in sciopero della fame a me sembrano ragionevoli: il rilascio su cauzione; il diritto a un giusto processo (sostengono che il governo abbia nascosto alcuni documenti chiave); la revoca della messa al mando per Palestine action e la chiusura nel Regno Unito della Elbit Systems (che ha fornito armi a uno stato responsabile di genocidio). Ritengo che tutte queste cose dovrebbero avvenire comunque. Naturalmente, si tratta di posizioni negoziali. Fino a quando il governo non avvierà una trattativa non sapremo se per mettere fine allo sciopero della fame sarà necessario venire incontro a tutte le rivendicazioni. Il rifiuto di dialogare potrebbe condannare a morte i prigionieri in sciopero della fame. Non dovrebbe essere necessario rischiare la vita per chiedere un trattamento equo e decisioni giuste. Tuttavia, quando chi è al potere smette di ascoltare restano poche opzioni a disposizione.\n*The Guardian, traduzione di Francesco De Lellis",
    "author": "George Monbiot",
    "source": "Internazionale",
    "published_date": "2026-01-12"
  },
  "https://ristretti.org/iran-la-repressione-di-teheran-e-i-nostri-silenzi": {
    "title": "Iran. La repressione di Teheran e i nostri silenzi",
    "link": "https://ristretti.org/iran-la-repressione-di-teheran-e-i-nostri-silenzi",
    "content": "di Antonio Polito\nCorriere della Sera, 12 gennaio 2026\nIn Iran si muore per avere le nostre conquiste: libertà, benessere, tolleranza. Proprio mentre lamentavamo la morte dell’Occidente, la crisi dei suoi valori, la fine della sua storia, ecco milioni di iraniani che darebbero la vita, anzi, stanno dando la vita per condividere le nostre conquiste: libertà, benessere, tolleranza. Il diritto delle donne di sciogliersi i capelli e accendersi una sigaretta in pubblico; dei giovani di baciarsi per strada e ascoltare la musica che gli pare; dei padri di famiglia di non morire di fame perché il governo spende le sue risorse in missili per alimentare una rivoluzione globale, e poi non riesce a difendere più nemmeno i propri cieli.\nLa storia si è rimessa in moto. A Teheran, a Isfahan, a Mashhad, a Shiraz, a Qom, i tetri sgherri in grigio della teocrazia sparano sulle folle, inseguono i manifestanti fin negli ospedali, provano a spegnere l’incendio al solito modo, colpendo e terrorizzando il proprio stesso popolo.\nMa il regime degli ayatollah è fallito da tempo. Fu il primo nell’Islam, in tempi moderni, a sollevarsi contro l’Occidente e il Satana americano: quando nel 1979, ormai quasi mezzo secolo fa, il popolo iraniano cacciò lo Scià, alle forze progressiste d’Europa parve una nuova “rivoluzione d’ottobre”. Oggi nelle piazze iraniane c’è anche chi inneggia invece alla monarchia e al ritorno del figlio del Pahlavi, esule negli States.\nNel 1982 il “partito di Dio” degli Hezbollah, fondato sulla fede sciita e i soldi iraniani, fu il primo esercito islamico in grado di assestare un durissimo colpo a Israele nella guerra del Libano, con l’”invenzione” degli attentati-suicidi. Oggi il suo carismatico capo è stato ucciso e l’intera leadership del gruppo decimata dagli israeliani a Beirut. Sei mesi fa, prima l’aviazione di Gerusalemme e poi i micidiali B-2 di Trump con le loro bombe anti-bunker hanno colpito a piacimento i siti dove l’Iran arricchiva l’uranio necessario alla sua sfida, feticcio di un sogno di deterrenza nucleare.\nMa mentre nelle nostre piazze si imprecava in quei giorni contro l’esibizione di forza militare di Stati Uniti e Israele, è probabile che invece molti iraniani abbiano tratto motivo di speranza dai rovesci del regime, e dalla debolezza che rivelavano. Le umiliazioni ricevute dal proprio Paese non devono essere state estranee a questa nuova sollevazione, nata dalla crisi economica e dalla povertà, ma come sempre intrisa di aspirazione alla libertà. Una mobilitazione stavolta non solo di giovani e donne, ma di popolo, e sostenuta dalle minoranze etniche e religiose.\nIl sostegno dichiarato di Trump, con annesse usuali minacce di azione militare, e persino l’operazione chirurgica di Caracas, che conferisce a quelle minacce una nuova credibilità, devono aver giocato un ruolo importante nel dare coraggio ai manifestanti.\nMa se il regime è fallito, non lo è ancora l’apparato repressivo dello Stato iraniano, alimentato dal genuino fanatismo religioso delle sue milizie. E perciò non è affatto detto che non finisca di nuovo come tante altre volte: con omicidi, impiccagioni, retate, repressione, pugno di ferro. “Nemico di Dio”, questa è l’accusa che può costare la vita a un essere umano in Iran.\nCosì l’Occidente si trova di fronte al dilemma: che fare quando a perseguitare e massacrare un popolo è il suo stesso governo? È anche la domanda dietro la quale si nasconde e cerca giustificazione il triste silenzio delle nostre piazze. Così ansiose di battersi contro l’imperialismo da ignorare il diritto alla libertà dei popoli se a calpestarlo non sono gli americani. In una città, Roma, dove il più forte sindacato nazionale ha appena organizzato una manifestazione in difesa non del regime “madurista”, che quello sta ancora al suo posto, ma di Maduro medesimo, finora neanche un liceo occupato per i coraggiosi ragazzi iraniani. Si vede che, se si uccide senza “violazione di sovranità”, tutto sommato non ci riguarda. Ma non è solo indifferenza. C’è qualcosa di più. E sta nel fatto che una parte consistente delle nostre opinioni pubbliche, quelle che di solito si mobilitano, ce l’hanno talmente tanto con l’Occidente in cui vivono e con i suoi valori, con le sue tradizioni e la sua storia, da accendersi subito quando offende la dignità di altri. Se però un popolo come quello iraniano ci chiede invece aiuto per condividere con noi quegli stessi ideali che le nostre piazze spesso disprezzano, allora resta solo.\nLa Premio Nobel per la Pace, Shirin Ebadi, ha chiesto a Trump, insieme ad altri dissidenti iraniani, un’”assistenza internazionale per prevenire un disastro: avete promesso in tre occasioni che sareste intervenuti in aiuto del popolo iraniano, ora è il momento di agire”.\nCi auguriamo tutti che questo aiuto non porti nuove guerre, in un mondo già così scosso dalla violenza. Ma se non saremo capaci di far sentire la nostra voce agli ayatollah, di mobilitare quella “superpotenza” dell’opinione pubblica occidentale che ha avuto un ruolo importante nel mettere fine al massacro di Gaza e ora invece tace, di usare tutta la forza della nostra diplomazia e della nostra economia, saremo comunque responsabili di aver lasciato la parola alle armi.",
    "author": "Antonio Polito\nCorriere",
    "source": "Corriere della Sera",
    "published_date": "2026-01-12"
  },
  "https://ristretti.org/lo-spray-al-peperoncino-nelle-carceri-italiane": {
    "title": "Lo spray al peperoncino nelle carceri italiane",
    "link": "https://ristretti.org/lo-spray-al-peperoncino-nelle-carceri-italiane",
    "content": "di Luigi Manconi e Federica Delogu\nLa Repubblica, 11 gennaio 2026\nLa Polizia penitenziaria avvierà una sperimentazione di sei mesi. Antigone: “Miopia che trasforma i penitenziari in luoghi violenti”. L’anno è iniziato da poco più di una settimana e il numero dei suicidi in carcere conta già il primo caso. Gli istituti scoppiano, la tensione aumenta, le feste appena trascorse hanno reso le giornate ancora più vuote e il tempo ancora più senza fine. La circolare è di prima di Natale, ma la notizia è arrivata solo nei giorni scorsi: la polizia penitenziaria avvierà una sperimentazione per l’utilizzo nelle carceri dello spray urticante, comunemente chiamato spray al peperoncino, per fronteggiare situazioni di pericolo, come aggressioni al personale. Lo si legge sui siti della Polizia penitenziaria e nelle dichiarazioni di Donato Capece, segretario del Sappe, sindacato autonomo degli agenti. Una sperimentazione di sei mesi, al termine della quale una commissione valuterà effetti ed efficacia dello spray, la cui vendita è liberalizzata da una quindicina d’anni anche per i privati cittadini.\nLa sperimentazione per gli agenti in Italia era iniziata nel 2014 e aveva interessato polizia di Stato e carabinieri a Roma, Milano e Napoli, per poi estendersi, dal 2016 al 2020, alla Polizia locale di numerose altre città. L’autorizzazione per la Polizia penitenziaria arriva con la circolare del Dipartimento dell’amministrazione penitenziaria (Dap) del 22 dicembre scorso, sulla base dello stesso decreto ministeriale 103 del 2011 che ne ha liberalizzato vendita e dotazione alle forze di polizia e in cui il ministero dell’Interno, di concerto con il ministero della Salute, ne chiarisce caratteristiche tecniche e modalità di utilizzo.\nSecondo i due ministeri non si tratta di un’arma, ma di uno strumento di difesa in grado di provocare un intenso bruciore nella zona colpita, lacrimazione, difficoltà respiratorie e temporanea cecità, oltre a un generale disorientamento che consente la fuga della persona aggredita o la neutralizzazione dell’aggressore. Si tratta di una soluzione a base naturale, composta da Oleoresium Capsicum, una sostanza particolarmente irritante. Gli effetti, immediati e particolarmente forti, spariscono nell’arco di 30/45 minuti. In carcere è prevista inoltre la gestione post-intervento, ossia la fase di “decontaminazione e soccorso”, con spray a base di soluzione fisiologica che servono a ridurre gli effetti della sostanza irritante una volta adoperata.\nLo spray, la cui vendita è vietata ai minori di sedici anni, per essere a norma deve contenere un massimo di 20 ml di miscela, essere privo di sostanze infiammabili, corrosive, tossiche o cancerogene, non avere una gittata superiore ai 3 metri (proprio perché da utilizzarsi come strumento di difesa quando fosse impossibile la fuga) e deve essere dotato di un sistema di sicurezza che ne esclude l’attivazione accidentale.\nIl provvedimento del Capo Dipartimento specifica che la sperimentazione avviene una volta constatato “il significativo incremento degli eventi critici e delle aggressioni nei confronti del personale”, e considerata la necessità di introdurre strumenti di difesa “idonei, proporzionati e non letali” in un “bilanciamento tra esigenze di sicurezza, tutela dell’incolumità del personale e salvaguardia dei diritti fondamentali delle persone detenute”.\nAllo stesso tempo però la sperimentazione non può che sollevare diversi dubbi a proposito dell’utilizzo in contesto carcerario. Innanzitutto, si legge nello stesso protocollo che “se ne sconsiglia l’uso in ambienti chiusi” e “in tali contesti, è necessaria un’attenta valutazione dei rischi di contaminazione di terze persone e auto-contaminazione”. E quale ambiente è più chiuso di un carcere? Anche andando a vedere la scheda sinottica pubblicata sulla stessa pagina dalla Polizia penitenziaria si evidenziano i luoghi in cui lo spray potrà essere utilizzato: camere di pernottamento (leggi: celle) e aree detentive, corridoi e spazi interni ai reparti, aree di permanenza all’aria aperta, spazi per attività lavorative e trattamentali e durante il trasporto dei detenuti.\nCome purtroppo hanno reso evidente tragici fatti di cronaca, l’utilizzo in luoghi particolarmente affollati dello spray ha in alcuni casi provocato situazioni di panico e di fuga precipitosa. Reazioni che, in un luogo come il carcere, per definizione privo di vie di fuga, e che non rende possibile il solo affacciarsi alle finestre o far areare adeguatamente gli spazi, potrebbe generare situazioni di particolare stress o tensione.\nSecondo il Sappe, il sindacato di polizia, si tratta di una buona notizia (“questa sperimentazione va nella giusta direzione” scrive nel suo comunicato) ma non basta: “Piuttosto che niente, piuttosto” è il commento. A questo punto il sempiterno segretario generale del Sappe non si trattiene più e, incapace di contenersi, snocciola: si potrebbe ricorrere a “strumenti come il Flash Ball o il Bola Wrap. Il Flash Ball, usato dalla polizia francese, spara proiettili di gomma morbida da 44 mm a bassa energia per ridurre il rischio di lesioni gravi ed esercita una forza simile a un pugno medio. Il Bola Wrap lancia un laccio in Kevlar lungo 2,5 metri con ancore che si avvolgono rapidamente attorno al soggetto, limitandone i movimenti. In alcune città italiane è già in dotazione alla polizia locale con risultati positivi”.\nTutti strumenti “non violenti” secondo il segretario del Sappe, ma che, a nostro avviso, rischiano in realtà di acuire una tensione già altissima all’interno degli istituti di pena, stipati di reclusi spesso costretti ad attendere settimane o mesi anche solo per accedere alle visite mediche esterne, che vivono in condizioni precarie e si sentono dimenticati. Lo ribadisce anche Patrizio Gonnella, segretario di Antigone, secondo cui “trasformare il carcere in un luogo di conflitto è un enorme errore politico, sociale, culturale. È miopia che produrrà solo guai. In carcere non devono girare armi o strumenti potenzialmente pericolosi. Non lo si è fatto neanche nei cosiddetti\nanni di piombo\n”.",
    "author": "Luigi Manconi",
    "source": "La Repubblica",
    "published_date": "2026-01-11"
  },
  "https://ristretti.org/la-giustizia-raccontata-per-slogan": {
    "title": "La giustizia raccontata per slogan",
    "link": "https://ristretti.org/la-giustizia-raccontata-per-slogan",
    "content": "di Giovanni Verde\nLa Repubblica, 11 gennaio 2026\nScontiamo un’educazione scolastica che non educa al ragionamento, che non invita alla lettura e alla riflessione. Se il pubblico non è in grado di assorbire ragionamenti complessi, è inevitabile che il discorso dei politici si risolva in enunciati assertivi, nella ricerca dello slogan efficace. In un giornale, che in nome del liberalismo democratico, è impegnato in una campagna in favore del sì referendario, spesso compaiono contributi di magistrati o di ex magistrati che si esprimono a favore della riforma. Di recente su questo giornale un “già magistrato ordinario e presidente di una sezione di giustizia tributaria” giustamente critica la tendenza alla semplificazione dei messaggi, ma cade nella tentazione di dare per vero ciò che è altamente opinabile. Seguiamo i vari passaggi argomentativi.\nA) È fuorviante sostenere che la riforma non serve a velocizzare i processi, perché lo scopo della riforma non è velocizzare i processi. D’accordo. Ma posto che si era fatta passare la riforma come uno strumento per migliorare il servizio giustizia, non è male che chi vota sappia che la lunghezza dei processi resterà tale (e forse peggiorerà).\nB) La riforma, si aggiunge, serve a rafforzare l’autonomia interna ed esterna della magistratura, preservandola dalle ingerenze della politica e dal sistema di potere delle correnti. Viene così contrabbandata come verità un’affermazione del tutto opinabile. È, infatti, da dimostrare che la separazione delle carriere rafforzi l’autonomia “esterna” della magistratura, posto che essa sembra pensata per indebolire quella dei pubblici ministeri e che, se non fosse in grado di raggiungere tale obiettivo, potrebbe trasformarsi in un loro potere di indagine accresciuto e incontrollabile. Ed è egualmente da dimostrare che un rafforzamento dell’autonomia “interna” migliori il servizio, atteso che la Costituzione affida alla magistratura, quindi a giudici e pm, il compito di contrastare la criminalità (e non di risolvere duelli giudiziari tra contendenti portatori di tesi contrapposte), avendo stabilito l’obbligatorietà dell’esercizio dell’azione penale.\nC) È falso e mistificatorio che la riforma costi troppo e non serva ai cittadini, in quanto serve ai cittadini perché garantirà maggiormente i diritti di difesa e l’efficienza dell’accusa. Se il riferimento è al processo penale, l’affermazione è falsa. Nel processo il dibattito si svolge nel pieno rispetto della parità delle armi. Se il riferimento è alla fase preprocessuale che va dalle indagini e si conclude con il rinvio a giudizio, è la Costituzione ad avere stabilito la necessaria collaborazione tra pm e giudice, che controlla la correttezza delle indagini; i provvedimenti che incidono sulla libertà; la fondatezza “prima facie” dell’ipotesi accusatoria. Ci piacerebbe un sistema in cui il giudice non controlla le indagini, non può intervenire sui provvedimenti restrittivi della libertà (se non monetizzando la libertà su cauzione; l’altra alternativa essendo soltanto il dibattimento immediato), né sulle scelte del pm di esercitare l’azione? E quanto ai costi, si calcola che i due nuovi organismi costino un centinaio di milioni l’anno. Non spenderemmo meglio questi soldi, rinnovando le nostre carceri (vergognose) o potenziando gli uffici dei giudici onorari (che operano in condizioni vergognose)?\nD) Gli uffici giudiziari saranno più efficienti perché retti da magistrati non più raccomandati dalle correnti. Anche questo è falso. In primo luogo non è dimostrabile che i magistrati scelti da un Csm di sorteggiati possano assicurare maggiore efficienza. In secondo luogo, il problema della “scelta” si pone perché la carriera dei magistrati è una non-carriera, priva di strumenti attendibilmente selettivi, così che l’individuazione del preposto all’ufficio finisce con l’essere legata a criteri soggettivi. Per eliminarli il Csm elabora di continuo circolari, nelle quali -se si vuole evitare il sorteggio - l’unico criterio certo è l’anzianità. E poi, siamo sicuri che ai cittadini tutto ciò importi qualcosa, posto che devono accettare il sistema per cui un giudice vale l’altro?\nE) È falso che la riforma renderà i giudici dipendenti dalla politica, posto che il primo comma dell’art. 104 non è toccato. Si dimentica, però, che le norme, anche quelle costituzionali vivono di vita propria, possono essere dilatate o sottoposte a subdola erosione. La riforma si pone su questa traiettoria, perché, come hanno detto la nostra Primo ministro e il suo sottosegretario, mira a evitare “invasioni di campo” e a mettere in riga i “magistrati non ligi”. Parole dette a vanvera? Si possono avere sul problema idee diverse ed è giusto non ridurre la discussione a slogan. Non si possono, però, bollare le ragioni del “no” come “fake news”, ossia ricorrendo a uno slogan (oltre tutto non veritiero).",
    "author": "Giovanni Verde\nLa Repubblica",
    "source": "La Repubblica",
    "published_date": "2026-01-11"
  },
  "https://ristretti.org/referendum-giustizia-sulla-riforma-e-battaglia-in-piazza-la-sfida-dei-gazebo": {
    "title": "Referendum giustizia, sulla riforma è battaglia in piazza: “La sfida dei gazebo”",
    "link": "https://ristretti.org/referendum-giustizia-sulla-riforma-e-battaglia-in-piazza-la-sfida-dei-gazebo",
    "content": "di Luigi Nicolosi\nIl Mattino, 11 gennaio 2026\nSi moltiplicano i comitati pro e contro la nuova legge voluta dal governo: “Non solo giuristi entrano nel dibattito”. Due date cerchiate in rosso, 22 e 23 marzo 2026. Un doppio appuntamento con il referendum confermativo per determinare le sorti della riforma costituzionale della giustizia firmata dal guardasigilli Carlo Nordio. Dopo mesi di duelli a distanza, per operatori e tecnici del diritto scatta l’ora “x”: uscire dalle aule e dagli uffici giudiziari per riversarsi nelle piazze e nelle strade di Napoli. Con un solo obiettivo: stabilire un contatto con i cittadini e portare fuori dalla bolla degli addetti ai lavori le ragioni del Sì e quelle del No.\nSul tavolo temi tanto scottanti quanto delicati: dalla separazione delle carriere di giudici e pm allo sdoppiamento del Csm, passando per l’istituzione dell’Alta corte per i procedimenti disciplinari. A metà dicembre a rompere gli indugi è stato il comitato “È giusto dire no”, coordinato dall’ex presidente del tribunale di Napoli Ettore Ferrara e promosso dall’ex procuratore generale Luigi Riello, con la presentazione alla Domus Ars di Santa Chiara. Questa mattina, alle 10, scenderà invece in campo la camera penale di Napoli con l’iniziativa “129 piazze per il sì”.\nL’appuntamento è nel cuore del Vomero, in via Scarlatti, con un gazebo e centinaia di volantini da distribuire: “La nostra - spiega Marco Muscariello, presidente della camera penale di Napoli - è una battaglia che non ha colore politico, tant’è che proprio l’avvocatura non ha esitato a schierarsi, con uno sciopero, contro il decreto Sicurezza”. Nel merito della riforma, secondo Muscariello il testo non cela alcun tentativo di attaccare la magistratura: “Non è prevista alcuna azione punitiva nei confronti di pm e giudici, anzi viene rafforzato il principio di autonomia con uno sbarramento anche per il futuro. Viene però finalmente stabilita una regola che limita l’influenza delle correnti”.\nIl riferimento è all’introduzione del sorteggio per la componente togata del Csm, che “avverrà sempre tra figure qualificate e con oltre vent’anni di esperienza. Il magistrato che ha i titoli non ha bisogno delle correnti per fare carriera. Con questa riforma ci allineiamo ai Paesi europei più moderni”. Di tutt’altro avviso il gip Leda Rossetti, neo presidente della giunta distrettuale di Napoli dell’Associazione nazionale magistrati, chiamata, insieme alla pm Ivana Fulco, eletta segretario, a guidare l’Anm nella fase più rovente della campagna referendaria: “Dalle istituzioni ai circoli e alle associazioni, il nostro obiettivo è quello di far conoscere i pericoli che si annidano in questa riforma. Su tutti, quello di alterare l’equilibrio tra i poteri dello Stato”.\nIl rischio sarebbe quello di ricondurre l’operato di pm e giudici sotto il controllo dell’Esecutivo: “Il vero fine di questa riforma - spiega la presidente Rossetti - è quello di minare l’indipendenza dei magistrati. Il Csm ne uscirà indebolito e i membri togati saranno più esposti alle pressioni interne ed esterne. Mentre i laici, che verranno eletti con un sorteggio “camuffato”, saranno espressione della maggioranza governativa che indirizzerà le nomine più delicate, come quelle delle Procure più importanti d’Italia. Il giudice sarà poi intimorito da una minaccia disciplinare, il cui esercizio viene affidato all’Alta corte che non garantisce imparzialità nella composizione e le cui decisioni non sono impugnabili in Cassazione. Una riforma punitiva per la magistratura e pericolosa per i cittadini”.\nPer l’avvocato Bruno Larosa, presidente del comitato “Mario Pagano per il sì”, “paventare un attentato all’autonomia è una mistificazione. Noi avvocati saremmo i primi a impedire una riforma che mini l’indipendenza della magistratura, ma allo stato non c’è nessun pericolo di questo tipo”. Sulla stessa lunghezza d’onda il professore Vincenzo Maiello, ordinario di Diritto penale: “La riforma completa il disegno costituzionale del giusto processo, potenziando l’indipendenza del giudice e favorendo la percezione di trasparenza delle sue decisioni”.\nIl fronte del no da qui ai prossimi due mesi sarà impegnato in un fitto calendario di appuntamenti pubblici. Tre, invece, le occasioni di confronto con i sostenitori del sì: il 19 gennaio al dipartimento di Giurisprudenza della Federico II, il 26 gennaio all’Accademia di Belle Arti di via Costantinopoli e il 3 febbraio al liceo Scientifico “Enrico Fermi” di Aversa.\nAltri interventi, ma senza “contraddittorio”, il 31 gennaio al Circolo della Stampa di Avellino e il 5 e il 14 febbraio, rispettivamente all’Istituto italiano per gli Studi Filosofici e all’Asd Kodokan di piazza Carlo III. Sul fronte del sì è ancora in fase di definizione il calendario di eventi, soprattutto in centro città, successivi a quello di oggi al Vomero. Le toghe napoletane lanciano il guanto della sfida, l’avvocatura pure. Tra poco più di due mesi l’ultima parola alla cittadinanza.",
    "author": "Luigi Nicolosi\nIl Mattino",
    "source": "Il Mattino",
    "published_date": "2026-01-11"
  },
  "https://ristretti.org/referendum-sulla-giustizia-ecco-la-risposta-a-meloni-del-comitato-del-no": {
    "title": "Referendum sulla giustizia, ecco la risposta a Meloni del Comitato del No",
    "link": "https://ristretti.org/referendum-sulla-giustizia-ecco-la-risposta-a-meloni-del-comitato-del-no",
    "content": "di Arturo Celletti\nAvvenire, 11 gennaio 2026\nLandini: non c’è quorum, per vincere serve mobilitazione capillare. Schlein: questa riforma serve a chi sta al potere per sfuggire ogni controllo. Nicola Fratoianni torna alla conferenza stampa di fine anno di Giorgia Meloni e va subito all’attacco. “C’è poco da girarci intorno... È stata un lungo attacco nei confronti della magistratura, un lungo lavoro di delegittimazione della magistratura... I giudici sono l’ossessione di questa destra da 30 anni e ora vogliono portarne a casa lo scalpo”. Un’analisi cruda. Un atto d’accusa. Il leader Avs arriva all’iniziativa del Comitato del No in scena a Roma e attacca ancora: “È una controriforma che non migliora in nessun modo i problemi della giustizia italiana, non interviene sulla legittimità del processo, sulla carenza degli organici, sulla digitalizzazione. Ha un unico obiettivo: quello di demolire la separazione dei poteri, di colpire l’autonomia della magistratura, di controllarla”.\nLa sfida del referendum si prepara a entrare nel vivo. La data è fissata 22 e 23 marzo. “Avremmo voluto tempi più lunghi che rispettassero anche la raccolta delle firme che è ancora in corso - ragiona Fratoianni -. Ma in ogni caso se il governo decide, con quella data bisogna fare i conti. I comitati per il no, le forze politiche, ciascuno e ciascuno di noi farà tutto quello che può per arrivare pronti a quella data, per vincere il referendum, per difendere l’autonomia della magistratura, ma soprattutto l’assetto della Repubblica che è fondato sulla divisione dei poteri”.\nDue Italia si fronteggiano. Nella sede del comitato “Società civile per il no” al referendum sulla giustizia, guidato da Giovanni Bachelet, arriva il segretario della Cgil Maurizio Landini e anche lui riflette sulla sfida del 22 marzo: “Abbiamo davanti un compito non facile, non siamo qui per partecipare, siamo qui perché vogliamo vincere questo referendum e dobbiamo convincere tante persone ad andare a votare. Siamo in un momento di crisi della democrazia, la maggior parte dei cittadini non va a votare ma ricordiamoci che questo referendum non ha bisogno di un quorum, quindi vince chi prende un voto in più degli altri. Questa è una campagna che la vincerà chi riesce a parlare alle persone e riesce a convincerle a votare”. E ancora. “In Italia ci sono 8000 comuni, se vogliamo davvero affrontare il tema del referendum, in ogni comune ci devono essere comitati in ogni seggio ci devono essere rappresentanti, insomma serve fare un lavoro organizzativo e capillare. Cominciamo a camminare comune per comune, quartiere per quartiere e territorio per territorio. Parlando con le persone e rendendo evidente quella che è la posta in gioco che abbiamo di fronte e la posta in gioco è il futuro della nostra democrazia”\nC’è la politica e c’è la società civile. “Dobbiamo difendere l’indipendenza della magistratura dagli attacchi del governo”, dice, in un collegamento video, il premio Nobel Giorgio Parisi che allarga il bersaglio e attacca la classe politica: “... Con una riforma così potranno soddisfare il sogno di essere una casta ingiudicabile, al di sopra di ogni sospetto e in nessun modo attaccabile”. Sostegno al Comitato arriva anche dallo scrittore Maurizio De Giovanni, anche lui in collegamento video: “Da cittadino avrei paura di un pm che non ha una formazione da magistrato, che non sarà più un giudice, ho paura di un magistrato giudicante che si rifaccia a una giurisprudenza consolidata e che non corre rischi; ho paura di una giustizia divisa, ho paura di un superpoliziotto”. L’opposizione c’è. Angelo Bonelli riapre le ostilità: fissare il referendum tra il 22 e il 23 marzo senza attendere l’esito della raccolta firme - che ha già superato le 300 mila sottoscrizioni - rappresenta una “grave forzatura” che nasconde una “verità: hanno paura di perdere”.\nParla anche Giovanni Bachelet. “Teniamoci stretta l’autonomia e l’indipendenza della magistratura, al referendum votiamo no”. Dopo l’intervento, la platea si alza in piedi per l’Inno nazionale. All’iniziativa ci sono tante realtà associative (Cgil, Anpi, Acli, Arci, Auser, Libera, Libertà e Giustizia, Legambiente) e c’é l’opposizione politica. A cominciare dalla segretaria del Pd, Elly Schlein che avverte: “Questa non è una riforma della giustizia perché non migliora il sistema giustizia, non incide sulle condizioni di sovraffollamento delle carceri dove è record di suicidi. Non è una riforma che incide sulla separazione delle carriere: i passaggi sono stati già limitati dalla riforma Cartabia e riguardano quaranta persone al massimo.\nPer queste persone si cambia la Costituzione? E allora, se non serve al funzionamento della giustizia né alla separazione delle carriere, a cosa serve questa riforma e a chi serve? Serve a chi sta già potere e vuole sfuggire a ogni controllo. Serve a dire che la legge non è uguale per tutti”.  Si attende anche il capo dei % stelle Giuseppe Conte. Ma tocca ancora a Elly Schlein sfidare il governo rivolgendosi direttamente al ministro della Giustizia Nordio: “Noi vinceremo le prossime elezioni e non vogliamo una riforma che ci consenta di controllare noi la magistratura ma vogliamo essere controllati. Così funziona una democrazia”",
    "author": "Arturo Celletti\nAvvenire",
    "source": "Avvenire",
    "published_date": "2026-01-11"
  },
  "https://ristretti.org/riforma-della-giustizia-lo-stato-delle-cose-non-e-accettabile-perche-da-decenni-non-cambia-nulla": {
    "title": "Riforma della giustizia, lo stato delle cose non è accettabile. Perché da decenni non cambia nulla",
    "link": "https://ristretti.org/riforma-della-giustizia-lo-stato-delle-cose-non-e-accettabile-perche-da-decenni-non-cambia-nulla",
    "content": "di Paolo Crucianelli\nIl Riformista, 11 gennaio 2026\nIl referendum sulla giustizia viene raccontato, da chi invita a votare no, come un azzardo: una riforma pericolosa, un salto nel buio, una forzatura che metterebbe a rischio l’indipendenza della magistratura. È una narrazione rassicurante per chi la propone, ma profondamente fuorviante. Perché rovescia il problema. La vera domanda non è se il referendum introduca un elemento di instabilità, ma se sia ancora accettabile lo stato attuale delle cose. Il punto centrale, troppo spesso eluso, è questo: la magistratura italiana è oggi l’unico grande potere pubblico che non risponde mai di sé stesso. Non risponde politicamente, non risponde disciplinarmente in modo efficace, non risponde sul piano organizzativo.\nÈ un potere che si autogoverna, si autovaluta e si autoriproduce. Il referendum non nasce per “migliorare” questo sistema, ma per certificare che quel modello di autoregolazione ha fallito. Non si tratta di una valutazione morale sui magistrati, né di una polemica ideologica. È un dato strutturale. Da decenni si promettono riforme interne, correttivi, autocritiche. Da decenni nulla cambia davvero. Le correnti restano centrali, il CSM continua a funzionare come una camera di compensazione politica interna, gli errori giudiziari non producono conseguenze reali. In qualunque altro ambito dello Stato, una simile assenza di accountability sarebbe considerata inaccettabile.\nPerché da decenni non cambia nulla - Due esempi tra i più emblematici: i magistrati che si occuparono del caso Enzo Tortora e di Rignano Flaminio, due tra i più clamorosi e nefasti errori giudiziari della storia recente, hanno proseguito la loro carriera senza alcuna conseguenza disciplinare, arrivando in alcuni casi a ricoprire anche incarichi apicali. Nessuna responsabilità interna, nessuna sanzione, nessuna interruzione di carriera, anzi… Le uniche conseguenze concrete sono rimaste interamente a carico delle vittime: la morte di Enzo Tortora e un peso devastante sulle persone ingiustamente coinvolte nel caso di Rignano Flaminio. Qui si innesta un equivoco voluto: chi vota sì non chiede una giustizia “più forte” o “più debole”, ma una giustizia finalmente responsabile. Responsabile non nel senso della colpa individuale, ma della responsabilità istituzionale. Chi esercita un potere che incide sulla libertà, sulla reputazione e sulla vita delle persone deve essere inserito in un sistema di contrappesi reali, non solo proclamati. Questo non è un salto nel buio.\nÈ, al contrario, l’allineamento dell’Italia a ciò che in gran parte d’Europa è già realtà da tempo. In Francia, in Germania, in Spagna, nei Paesi Bassi, in Svizzera, il pubblico ministero non appartiene alla stessa carriera del giudice. Le funzioni sono distinte, i percorsi separati, gli organi di governo differenti. Nessuno considera questi sistemi meno democratici o meno garantisti del nostro. Anzi, proprio quella separazione è ritenuta una garanzia minima di imparzialità. In quei Paesi non si teme che la distinzione tra chi accusa e chi giudica produca derive autoritarie. Si teme l’opposto: che la loro confusione le favorisca. Ed è esattamente ciò che accade in Italia, dove l’equilibrio tra le parti resta formalmente sancito ma sostanzialmente fragile, quasi evanescente e dove il cittadino percepisce - spesso a ragione - che l’accusa gode di una posizione di vantaggio.\nA cosa servirà il referendum - Il referendum serve allora a riequilibrare i poteri, non a indebolirli. Serve a ricordare che l’indipendenza non è irresponsabilità, e che l’autonomia non può trasformarsi in autoreferenzialità. Serve, soprattutto, a tutelare il cittadino normale: non l’imputato eccellente, non il politico famoso, ma chi viene trascinato in un procedimento per automatismi, per errori, per denunce fragili, e scopre troppo tardi che uscire indenni dal processo non significa uscire indenni dalla vita. Il fronte del no non offre alternative credibili. Non propone riforme diverse, non indica correttivi concreti, non spiega come si dovrebbe risolvere lo squilibrio attuale. Si limita a difendere lo status quo in nome di un pericolo astratto. Ma il vero rischio è continuare a considerare intoccabile un sistema che ha dimostrato, nei fatti, di non sapersi correggere.\nCosa significa votare sì - Votare sì non significa avere fiducia cieca nella riforma. Significa prendere atto che la fiducia nel sistema attuale non è più giustificata. È un voto di maturità democratica, non di appartenenza politica. Questa riforma non introduce di per sé una responsabilità sanzionatoria dei magistrati. Ma smonta il sistema che oggi la rende impossibile, separando ruoli, carriere e organi di autogoverno. Senza questo passaggio, ogni discorso sulla responsabilità resta pura retorica.",
    "author": "Paolo Crucianelli\nIl Riformista",
    "source": "Il Riformista",
    "published_date": "2026-01-11"
  },
  "https://ristretti.org/sardegna-un-tavolo-di-confronto-tra-ministero-regione-ed-enti-locali-sui-detenuti-al-41-bis": {
    "title": "Sardegna. “Un tavolo di confronto tra Ministero, Regione ed enti locali sui detenuti al 41 bis”",
    "link": "https://ristretti.org/sardegna-un-tavolo-di-confronto-tra-ministero-regione-ed-enti-locali-sui-detenuti-al-41-bis",
    "content": "di Francesco Zizi\nL’Unione Sarda, 11 gennaio 2026\nLa richiesta da Nuoro, nel consiglio straordinario sui trasferimenti dei reclusi in massima sicurezza. Il sindaco Fenu: “Doveroso un dibattito serio”. Todde: “Una battaglia di tutti i sardi”. “La scelta di destinare il carcere di Badu e Carros in via esclusiva ai detenuti sottoposti al regime del 41-bis è una scelta che rientra nelle competenze del Ministero della Giustizia ed è finalizzata, così come dichiarato dallo stesso Governo, a riallineare la situazione reale a quanto previsto dalla normativa introdotta nel 2009”. Lo ha dichiarato il sindaco di Nuoro, Emiliano Fenu, intervenendo nella seduta del Consiglio comunale straordinario aperto dedicato al futuro del carcere nuorese, annunciando inoltre che il sottosegretario alla Giustizia, Andrea Delmastro, sarà a fine mese a Nuoro.\n“Credo sia doveroso aprire un confronto serio sugli effetti che una simile scelta avrebbe - ha aggiunto Fenu - non solo sul territorio ma anche sui detenuti comuni, sulle famiglie e su quella rete di volontariato che in questi anni ha costruito a Nuoro un patrimonio umano e sociale fondamentale per i percorsi di reinserimento, in piena coerenza con l’articolo 27 della Costituzione. Su questi temi credo sia sbagliato e pericoloso trasformare il dibattito in una polemica politica. Per questo ho apprezzato il metodo indicato dal presidente del Consiglio comunale che a nome dell’intera assemblea chiede l’istituzione di un tavolo di confronto tra Ministero, Regione ed enti locali”.\nIl sindaco ha poi reso noto di aver già attivato un canale diretto con il Governo. “Due giorni fa ho avuto un colloquio diretto con il Sottosegretario alla Giustizia, Andrea Delmastro Delle Vedove, al quale ho rappresentato con chiarezza le preoccupazioni della comunità nuorese e del territorio. Il Sottosegretario mi ha garantito che sarà a Nuoro tra la fine di gennaio e i primissimi giorni di febbraio per visitare il carcere di Badu e Carros e ascoltare le istanze delle istituzioni locali e della comunità di persona. La mia richiesta si aggiunge a quella formulata dalla presidente della Regione che ha già investito la presidente del Consiglio Giorgia Meloni e il ministro di Grazia e Giustizia, Carlo Nordio, dell’esigenza di attivare un tavolo con Governo e Ministero”.\nAll’assemblea è intervenuta anche la governatrice Alessandra Todde: “Nella Conferenza Stato-Regioni del 18 dicembre il Governo, attraverso il Sottosegretario Delmastro Delle Vedove ha presentato un’informativa sulla riorganizzazione del regime del 41 bis. Dai documenti emerge una scelta precisa. La concentrazione dei detenuti in istituti dedicati, riducendo le regioni coinvolte a cinque.\nTra queste c’è la Sardegna. Dalla bozza di verbale che diventerà definitiva il 15 gennaio - ha rimarcato la presidente della Regione - risulta che in Sardegna il 41 bis verrebbe concentrato in tre istituti dedicati. Nuoro, Uta e Bancali. Non uno. Tre. Nel corso della stessa informativa sono stati forniti numeri ufficiali. In Sardegna sono previsti 192 posti di 41 bis, destinati ad aumentare di almeno il 20%, fino a circa 240. Numeri dichiarati in una sede istituzionale, non ipotesi giornalistiche”.\nAncora, ha ricordato Todde, “a settembre avevo chiesto chiarimenti direttamente al ministro Nordio sul futuro di Uta e avevo ricevuto rassicurazioni che andavano in tutt’altra direzione. Oggi ci troviamo davanti ad atti che raccontano altro”. “La Regione Sardegna, per voce dell’assessora Laconi, ha espresso formalmente la propria contrarietà e ha chiesto che questa scelta venga modificata. Non condividiamo l’idea che l’insularità sia una condanna o una scorciatoia logistica. La Sardegna non può essere trattata come un contenitore”, ha proseguito la governatrice, sottolineando anche che l’Isola “ospita dieci istituti penitenziari e il 75 per cento delle colonie penali, accogliendo una popolazione detenuta in gran parte non sarda. “Abbiamo sempre fatto la nostra parte, - la chiosa - ma non accettiamo di essere trattati come una soluzione logistica per decisioni assunte senza un reale confronto”.\nTodde ha infine lanciato un appello all’unità delle istituzioni e delle forze politiche: “Su questo tema non ci sono divisioni, non ci sono colori e non ci sono partiti: c’è solo una voce forte da far sentire da far sentire qui, da far sentire in Consiglio Regionale, da far sentire in Parlamento, da far sentire di fronte alla Presidenza del Consiglio, da far sentire ovunque ci sia la possibilità la necessità di farla sentire. Ma deve essere una voce di tutti i sardi, non di una parte non dall’altra, non di colori diversi. Non ci devono essere distinguo: ci deve essere una voce dei sardi. Questa - ha concluso la governatrice - non è una battaglia di Nuoro, di Uta o di Bancali. È una battaglia di tutta la Sardegna”.",
    "author": "Francesco Zizi",
    "source": "Ristretti Orizzonti",
    "published_date": "2026-01-11"
  },
  "https://ristretti.org/sardegna-detenuti-al-41-bis-lappello-della-garante-urge-convocazione-della-camera": {
    "title": "Sardegna. Detenuti al 41 bis, l’appello della Garante: “Urge convocazione della Camera”",
    "link": "https://ristretti.org/sardegna-detenuti-al-41-bis-lappello-della-garante-urge-convocazione-della-camera",
    "content": "L’Unione Sarda, 11 gennaio 2026\nIrene Testa: “Fare dibattere il Parlamento e dare risposte sul tema va nell’interesse di tutti e di un sistema in ginocchio che merita di essere affrontato nella sua interezza e complessità”. Una convocazione “straordinaria” della Camera dei Deputati “che la Costituzione indica all’articolo 62”, per discutere dell’arrivo dei detenuti di massima sicurezza, 41bis, nelle carceri della Sardegna. Lo chiede Irene Testa, garante regionale delle persone private della libertà personale. “Da qualche settimana stiamo assistendo a una serie di botta e risposta tra chi sostiene che tre istituti della Sardegna saranno convertiti in istituti esclusivi per il 41 bis e chi sostiene che non esiste nessun documento ufficiale che lo attesti - osserva - Da entrambi i lati si è comunque d’accordo che questa ipotesi non sia accettabile. In questa terribile confusione che crea smarrimento nella popolazione e tra gli operatori non si può tuttavia non riconoscere che grazie al tema del 41bis è oggi merito della politica sarda quello di aver acceso un faro importante sulla condizione delle carceri nell’Isola”.\n“Le carceri - prosegue poi Testa - sono in ginocchio sia a livello nazionale che regionale. Si fa strage quotidiana del diritto. Si fa perdere la dignità a chi lavora e a chi sconta una pena. Le sezioni degli istituti sembrano gironi infernali. Solo chi le vive può comprenderne davvero il senso. Dichiarazioni a mezzo stampa, denunce, segnalazioni, ispezioni sembrano ormai armi spuntate. E allora mi chiedo perché non si coglie l’occasione, proprio partendo dal caso Sardegna, per obbligare il parlamento a dibattere e a dare risposte? Credo che tutti siamo consapevoli del fatto che pur apprezzando le intenzioni, non siano sufficienti gli interventi di fine seduta, le interrogazioni o il deposito di disegni di legge che non saranno mai presi in considerazione. Vero è che sono strumenti a disposizione dei parlamentari ma chi ha un minimo di dimestichezza con i regolamenti parlamentari sa che non porteranno a nulla”.\nTesta ricorda che, per la convocazione straordinaria della Camera, “è sufficiente 1/3 dei parlamentari. Questo è ciò che mi sento di consigliare ai parlamentari sardi. Nell’interesse dell’isola e del continente. Nell’interesse di un sistema in ginocchio che al di là del grave problema del 41 bis merita di essere affrontato nella sua interezza e complessità”. Proprio con riferimento al tema dei detenuti al 41 bis nelle carceri dell’Isola, il sindaco di Nuoro Emiliano Fenu intervenendo nella seduta del Consiglio comunale straordinario aperto dedicato al futuro del carcere locale ha annunciato nelle ultime ore che il sottosegretario alla Giustizia, Andrea Delmastro, sarà a fine mese a Nuoro.",
    "author": null,
    "source": "Ristretti Orizzonti",
    "published_date": "2026-01-11"
  },
  "https://ristretti.org/sardegna-da-riina-a-vallanzasca-cutolo-e-calo-tutti-i-detenuti-illustri-passati-per-le-carceri": {
    "title": "Sardegna. Da Riina a Vallanzasca, Cutolo e Calò: tutti i detenuti “illustri” passati per le carceri",
    "link": "https://ristretti.org/sardegna-da-riina-a-vallanzasca-cutolo-e-calo-tutti-i-detenuti-illustri-passati-per-le-carceri",
    "content": "di Francesco Zizi\nL’Unione Sarda, 11 gennaio 2026\nIl piano del Governo di concentrare centinaia di detenuti al 41-bis nell’isola riapre una ferita mai chiusa. In Sardegna il carcere duro è una storia che affonda le radici nel Novecento e che oggi, con il piano del governo Meloni di concentrare centinaia di detenuti al 41-bis nell’Isola, torna a riaffacciarsi. Prima l’Asinara, poi Badu e Carros, oggi Bancali e Uta: la Sardegna è stata più volte chiamata a farsi carico dei nemici pubblici numero uno dello Stato. Mafiosi stragisti, terroristi internazionali, capi della criminalità organizzata. Figure che hanno segnato pagine nere della storia italiana e che ora riaprono una ferita mai chiusa.\nIl carcere dell’Asinara è stato il laboratorio dell’emergenza penitenziaria. Negli anni Settanta e Ottanta l’isola-prigione accolse i principali protagonisti del terrorismo politico. Tra i detenuti delle Brigate Rosse ci furono Alberto Franceschini, fondatore dell’organizzazione, Mario Moretti, arrestato nel 1981 e considerato il regista del sequestro Moro, Prospero Gallinari, Lauro Azzolini e Valerio Morucci.\nNegli anni Novanta l’Asinara cambiò volto e divenne il carcere simbolo della lotta alla mafia. Nel 1992 vi fu rinchiuso Totò Riina, capo assoluto di Cosa Nostra. Con lui arrivarono Pippo Calò, Giuseppe Madonia, Nitto Santapaola, Michele Greco e altri boss coinvolti nelle stragi e nel maxiprocesso di Palermo. Anche Raffaele Cutolo, leader della Nuova Camorra Organizzata, vi trascorse periodi di detenzione. La chiusura del carcere nel 1998 sembrò sancire la fine di quella stagione. Ma il modello Asinara continua a pesare come un precedente.\nInaugurato nel 1974, Badu e Carros nasce per raccogliere ciò che il resto del sistema carcerario non riesce a gestire. Negli anni Settanta e Ottanta vi vengono trasferiti terroristi delle Brigate Rosse, militanti di Prima Linea e appartenenti all’area dell’eversione di sinistra. In quegli anni Nuoro diventa sinonimo di isolamento totale. Sul fronte mafioso, il carcere ospita Luciano Liggio, padrino dei Corleonesi, trasferito alla fine degli anni Settanta e morto lì nel 1993. Negli anni Ottanta arrivano Renato Vallanzasca, Francis Turatello, Angelo Epaminonda e altri nomi della criminalità organizzata del Nord legata a Cosa Nostra.\nNel 2006 Badu e Carros ospita Mullah Krekar, fondatore del gruppo jihadista Ansar al-Islam. Per la prima volta la Sardegna entra a pieno titolo nel circuito del terrorismo internazionale. Oggi, secondo i piani del governo, il carcere nuorese è destinato a diventare un perno strutturale del 41-bis.  Il 24 febbraio 2023 l’evasione del boss foggiano Marco Raduano.\nIl carcere di Sassari-Bancali rappresenta il presente e il futuro della strategia del Ministero della Giustizia. A partire dal 2018, l’istituto ha accolto un numero crescente di detenuti al 41-bis: boss di Cosa Nostra, ‘ndrangheta e camorra, molti dei quali condannati all’ergastolo per stragi, traffico internazionale di stupefacenti e omicidi eccellenti.\nTra i profili transitati o detenuti in strutture analoghe in Sardegna figurano esponenti legati ai clan Casamonica, Bagarella, Bellocco, Pesce, Iovine, Schiavone e Zagaria. Ma anche Salvatore Messina Denario, fratello di Matteo. Nomi che pesano come macigni e che spiegano perché Bancali sia oggi considerato uno dei punti più delicati del sistema penitenziario nazionale. Una concentrazione che cresce mentre sindacati e magistrati denunciano carenze di organico e un carico di rischio sempre più elevato.",
    "author": "Francesco Zizi",
    "source": "Ristretti Orizzonti",
    "published_date": "2026-01-11"
  },
  "https://ristretti.org/firenze-freddo-a-sollicciano-chiuse-aule-e-biblioteca-del-carcere": {
    "title": "Firenze. Freddo a Sollicciano, chiuse aule e biblioteca del carcere",
    "link": "https://ristretti.org/firenze-freddo-a-sollicciano-chiuse-aule-e-biblioteca-del-carcere",
    "content": "firenzedintorni.it, 11 gennaio 2026\nDecine di detenuti restano senza lezioni e senza accesso ai libri, temperature fino a due gradi. Il freddo intenso a Sollicciano ha costretto alla chiusura di tutte le aule e della biblioteca del carcere, lasciando decine di detenuti senza lezioni né accesso ai libri. Le aule ospitano corsi di istruzione di base, alfabetizzazione e lezioni di italiano, strumenti fondamentali per favorire l’integrazione dei reclusi stranieri e promuovere il percorso di rieducazione e reinserimento nella società.\nSecondo quanto riportato dal Corriere Fiorentino, Antonio Mautone della Uil Pa segnala che nei reparti le temperature scendono anche a due gradi, mettendo a rischio la salute di detenuti e personale. La biblioteca, con centinaia di volumi, resta inutilizzabile a causa del gelo e dei problemi logistici, come ascensori guasti e scale bagnate. Condizioni che si ripetono ciclicamente e per le quali, nonostante le promesse di interventi infrastrutturali da parte del sottosegretario alla Giustizia, non è ancora arrivata risposta.",
    "author": null,
    "source": "Ristretti Orizzonti",
    "published_date": "2026-01-11"
  },
  "https://ristretti.org/firenze-il-tavolo-buone-intenzioni-invece-dovrebbero-firmare-unordinanza-di-sgombero": {
    "title": "Firenze. “Il tavolo, buone intenzioni. Invece dovrebbero firmare un’ordinanza di sgombero”",
    "link": "https://ristretti.org/firenze-il-tavolo-buone-intenzioni-invece-dovrebbero-firmare-unordinanza-di-sgombero",
    "content": "di Jacopo Storni\nCorriere Fiorentino, 11 gennaio 2026\nL’ex cappellano critico. Le associazioni: situazione disumana, Gelato d’inverno, bollente d’estate: è la situazione del carcere di Sollicciano. Da anni viene denunciato lo stato disumano dell’istituto penitenziario fiorentino e senza alcun risultato. “Un carcere con celle a due gradi non è umano. Asl e Comune intervengano dichiarando inagibile Sollicciano”. Lo chiedono a gran voce vari attori del mondo carcere all’indomani delle notizie, pubblicate sul Corriere Fiorentino, delle condizioni drammatiche in cui versa il penitenziario fiorentino in questi giorni di gelo. “In alcune celle ci sono due gradi”, aveva denunciato nei giorni scorsi il sindacato Uil Pa degli agenti penitenziari. Eppure, dentro Sollicciano si continua a vivere. È pur vero che il carcere è responsabilità amministrativa del ministero della giustizia, “ma gli enti locali potrebbero svolgere un ruolo determinante”.\nE qualche dubbio arriva anche sull’efficacia del tavolo istituzionale che si è riunito per la prima volta venerdì in Palazzo Vecchio: “Ne abbiamo visti tanti finora - dice l’ex cappellano di Sollicciano e attuale responsabile area carcere della diocesi, don Vincenzo Russo - ma non hanno mai risolto i problemi più urgenti di Sollicciano, che in queste condizioni non può avere una funzione rieducativa. Il carcere fiorentino ha problemi adesso, e vanno risolti con interventi più incisivi piuttosto che con tavoli che sembrano dichiarazioni d’intenti”. Russo si dice perplesso anche sul ruolo del garante comunale: “Troppo timide le sue parole nei confronti del ministero, dovrebbe intervenire sulla Procura perché le condizioni di tortura a cui sono esposti i reclusi non sono previste dalla Costituzione.\nMi sembra stia prevalendo la rassegnazione sulla denuncia”. Parole simili arrivano da Emilio Santoro dell’associazione Altrodiritto: “I pochissimi gradi in carcere sono una condizione di evidente invivibilità per cui si dovrebbe procedere subito allo svuotamento di Sollicciano, nessuno può vivere a quelle temperature. La situazione impone alla Asl e alla sindaca di intervenire con una ordinanza di sgombero”.\nMa non c’è soltanto il problema del freddo: “La settima sezione del carcere è senza luce e senza corrente elettrica da marzo”. E quello che è sconfortante, “è che ormai tra i reclusi non c’è più fiducia, perché sanno che ormai nessuno interverrà in tempi certi, sembrano ormai disposti ad accettare qualsiasi cosa”. “Il tavolo - aggiunge - purtroppo influisce poco o niente sulla situazione attuale perché quella dipende dal Dap e dal sottosegretario Delmastro, nei confronti dei quali il tavolo non avrà nessuna voce in capitolo visto che loro non sono presenti. Certo, bene che ci sia questo confronto, ma non risolve certo i drammatici e atavici problemi”. Anche Alessio Scandurra dell’associazione Antigone avanza richieste simili: “È ora che la sindaca di Firenze proponga l’emissione di un’ordinanza di sgombero visti i gravi rischi per la salute pubblica. La situazione del carcere di Sollicciano è nota da tempo, eppure tutti i soggetti responsabili continuano, contro ogni evidenza, a ritenere questa struttura adeguata a svolgere la sua funzione. È un carcere in cui le persone sono detenute in condizioni inumane e degradanti, cosa accertata in più occasioni anche dalla magistratura di sorveglianza, in cui anche le condizioni di lavoro del personale sono inaccettabili”.\nUn appello alla sindaca arriva anche da Massimo Lensi dell’associazione Progetto Firenze e dal consigliere comunale di Sinistra Progetto Comune Dmitrij Palagi: “Non pensiamo che la sindaca possa effettivamente chiudere Sollicciano, per i poteri che ha. Ma ha la possibilità di andare in quella direzione, verificando rapidamente - anche con le autorità sanitarie preposte - le condizioni all’interno della casa circondariale, procedendo a dichiarare l’inagibilità delle parti più esposte al freddo e a condizioni inumane. In Consiglio comunale avevamo già chiesto se c’era l’intenzione di seguire questa via, ma non è mai arrivata risposta”.",
    "author": "Jacopo Storni\nCorriere Fiorentino",
    "source": "Corriere Fiorentino",
    "published_date": "2026-01-11"
  },
  "https://ristretti.org/napoli-ciambriello-la-costituzione-ingabbiata-nelle-celle-servono-cure-adeguate": {
    "title": "Napoli. Ciambriello: “La Costituzione ingabbiata nelle celle, servono cure adeguate”",
    "link": "https://ristretti.org/napoli-ciambriello-la-costituzione-ingabbiata-nelle-celle-servono-cure-adeguate",
    "content": "napolitan.it, 11 gennaio 2026\nLa vicenda di Luca La Penna, morto il 7 gennaio 2025 nel carcere di Secondigliano, probabilmente per non aver ricevuto cure mediche tempestive e adeguate, rappresenta uno dei casi più emblematici delle criticità del sistema sanitario penitenziario. Il 42enne, detenuto dal 2022, è deceduto dopo un progressivo aggravamento delle sue condizioni di salute. L’autopsia disposta dalla Procura ha accertato che La Penna era affetto da una polmonite accelerata, una patologia curabile se affrontata con tempestività. Secondo gli inquirenti, però, le cure sarebbero arrivate tardi e in modo inadeguato: per questo due dottoresse sono state rinviate a giudizio con l’accusa di responsabilità medica.\nI familiari avevano denunciato fin da subito gravi negligenze, parlando di richieste di aiuto rimaste inascoltate, descrivendo il 42enne come un detenuto che, nei giorni precedenti al decesso, manifestava segnali evidenti di sofferenza fisica e cognitiva. I soccorsi furono attivati solo all’alba del 7 gennaio: La Penna morì in ambulanza per arresto cardiaco, arrivando in ospedale quando ormai non c’era più nulla da fare.\nSul caso è intervenuto anche Samuele Ciambriello, garante campano delle persone private della libertà personale, che ha inquadrato la morte di La Penna in un contesto più ampio e strutturale. “Il confine tra malattie indotte dalla mala sanità e suicidi indotti o annunciati per mancanza di cure è sempre labile”, ha dichiarato, sottolineando come il sovraffollamento carcerario incida direttamente sulla tutela dei diritti fondamentali. In Italia, ha ricordato, 63.868 persone sono detenute a fronte di circa 45.000 posti reali disponibili: “La Costituzione è ingabbiata nelle celle”.\nSecondo Ciambriello, “il rischio è che una persona entra in carcere perché ha commesso un reato ed esce dal carcere dopo che ha subito dallo Stato un reato di malagiustizia o mala sanità”. Per questo il garante ribadisce che il diritto alla salute e alla dignità non sono negoziabili. Servono più specialisti, attrezzature adeguate, Tac funzionanti e un potenziamento dei nuclei di traduzione per accompagnare i detenuti alle visite esterne: “Tra Poggioreale e Secondigliano - denuncia - ogni settimana una cinquantina di traduzioni per visite specialistiche saltano”.\nIl caso La Penna, ora al vaglio della magistratura, non è solo una vicenda giudiziaria, ma rappresenta anche un drammatico simbolo delle lacune di un sistema che, secondo garanti e famiglie, continua troppo spesso a negare cure adeguate a chi è affidato alla custodia dello Stato.",
    "author": null,
    "source": "Ristretti Orizzonti",
    "published_date": "2026-01-11"
  },
  "https://ristretti.org/viterbo-schiaffeggiato-prima-di-impiccarsi-in-cella-testimonia-il-garante-dei-detenuti": {
    "title": "Viterbo. Schiaffeggiato prima di impiccarsi in cella, testimonia il Garante dei detenuti",
    "link": "https://ristretti.org/viterbo-schiaffeggiato-prima-di-impiccarsi-in-cella-testimonia-il-garante-dei-detenuti",
    "content": "di Silvana Cortignani\ntusciaweb.eu, 11 gennaio 2026\nMorte di Hassan Sharaf. Stefano Anastasia sentito al processo per abuso dei mezzi di correzione a due penitenziari: ripreso giovedì davanti al giudice Giovanna Camillo il processo a due poliziotti penitenziari del carcere Nicandro Izzo di Viterbo imputati di abuso dei mezzi di correzione in concorso. La vittima sarebbe uscita il successivo 7 settembre, dopo poco più di un mese. Quando si è impiccato, nel primo pomeriggio del 23 luglio 2018, Hassan Sharaf si trovava da poche ore in cella d’isolamento, in seguito a una sanzione irrogata con provvedimento del consiglio di disciplina in data 9 aprile 2018 ed eseguita in epoca in cui il detenuto si trovava in espiazione di pena inflitta con sentenza di condanna, relativa a un reato commesso da minorenne.\nTra i testimoni il garante per i detenuti del Lazio Stefano Anastasia e per le parti civili la psicologa Flaminia Bolzan Mariotti Posetto secondo cui Sharaf era un “soggetto fragile”. La tragedia risale al primo pomeriggio del 23 luglio 2018 mentre il 21enne è morto il 30 luglio 2018 nel reparto di rianimazione dell’ospedale Santa Rosa dove era giunto in coma la settimana precedente.\nNon si sa se Sharaf si sia impiccato con un lenzuolo o con l’asciugamano. Nessun sequestro da parte della polizia penitenziaria, l’unica forza dell’ordine che abbia effettuato un sopralluogo nella cella. Non è stato sequestrato nemmeno il secchio rosso, tirato fuori dalla stanza da uno dei due agenti difesi dall’avvocato Giuliano Migliorati. Subito dopo, oltre a levare dalla cella il secchio, un cui frammento potrebbe essere stato usato dal 21enne per autolesionarsi, l’agente che lo aveva schiaffeggiato si sarebbe limitato ad assicurarsi che la porta blindata fosse ben chiusa, così come lo scuretto esterno dello spioncino a grata.\nNel corso del processo le parti hanno convenuto nella rinuncia a proiettare in aula le immagini riprese tra le 13,25 e le 15,32 dalle telecamere interne del carcere che hanno cristallizzato le ultime due ore del 21enne, dal suo ingresso in cella d’isolamento a quando ne è uscito in fin di vita su una barella. Parti civili con l’avvocato Marco Andreano, la madre e la sorella. È invece assistito da Giacomo Barelli il cugino che vive a Roma, con cui Sharaf, ancora minorenne, era venuto in Italia in cerca di fortuna a bordo di un barcone. Ad aprile sarà la volta dei testi della difesa.",
    "author": "Silvana Cortignani",
    "source": "tusciaweb.eu",
    "published_date": "2026-01-11"
  },
  "https://ristretti.org/prato-violenze-sessuali-al-suo-compagno-di-cella-detenuto-indagato-per-tortura": {
    "title": "Prato. Violenze sessuali al suo compagno di cella: detenuto indagato per tortura",
    "link": "https://ristretti.org/prato-violenze-sessuali-al-suo-compagno-di-cella-detenuto-indagato-per-tortura",
    "content": "di Giorgio Bernardini\nCorriere Fiorentino, 11 gennaio 2026\nPer quattro mesi avrebbe trasformato la cella del carcere di Prato in un luogo di sopraffazione e paura, sottoponendo l’uomo che condivideva lo spazio con lui a violenze, umiliazioni e minacce. Per quattro mesi avrebbe trasformato la cella in un luogo di sopraffazione e paura, sottoponendo l’uomo che condivideva lo spazio con lui a violenze, umiliazioni e minacce. Un detenuto marocchino di 39 anni è ora indagato dalla procura di Prato per violenza sessuale e tortura nei confronti di un italiano di 46 anni, dopo la denuncia che ha fatto emergere una vicenda definita dagli inquirenti di estrema gravità.\nA darne notizia è stato il procuratore Luca Tescaroli, spiegando che le indagini della polizia penitenziaria hanno confermato molti dei terribili elementi raccontati dalla vittima. Secondo l’accusa, l’uomo sarebbe stato costretto a restare sveglio di notte e sottoposto a ripetuti abusi, tra cui violenze sessuali.\nL’aggressione non si sarebbe limitata alla dimensione fisica: il 39enne avrebbe anche distrutto le fotografie dei familiari del compagno di cella, insultandolo e colpendolo nella sua sfera più intima. Tra le frasi riferite agli investigatori, anche offese legate all’orientamento sessuale della vittima e minacce rivolte ai suoi affetti. In più occasioni, l’uomo sarebbe stato costretto a comprare cibo e oggetti per il suo aguzzino - dalle scarpe a un orologio - facendoseli portare in carcere dai genitori. Ogni tentativo di ribellione o di denuncia, sempre secondo quanto emerso, sarebbe stato soffocato con la paura di ritorsioni.\nLa svolta è arrivata solo nei giorni scorsi, quando il detenuto ha trovato il coraggio di parlare. A quel punto l’amministrazione penitenziaria è intervenuta separandolo dal presunto responsabile, ponendo fine a un incubo durato mesi. Intanto resta alta l’attenzione sulla sicurezza interna del carcere della Dogaia. Proprio venerdì 9 gennaio gli agenti hanno rinvenuto vicino al muro perimetrale un pacco contenente un microtelefono e un involucro con hashish e cocaina, probabilmente destinati a essere recuperati dai detenuti. Un episodio che riaccende l’allarme sui lanci dall’esterno e sull’uso dei droni. Per questo il procuratore Tescaroli ha rinnovato l’appello alla direzione della struttura affinché vengano installate reti anti-lancio e sistemi per impedire il sorvolo dei droni, oltre a una sorveglianza più efficace nelle sezioni, soprattutto durante la notte. Un fronte necessario per evitare che dietro le sbarre si consumino altre storie di violenza e illegalità.",
    "author": "Giorgio Bernardini\nCorriere Fiorentino",
    "source": "Corriere Fiorentino",
    "published_date": "2026-01-11"
  },
  "https://ristretti.org/bologna-la-situazione-del-carcere-minorile": {
    "title": "Bologna. La situazione del carcere minorile",
    "link": "https://ristretti.org/bologna-la-situazione-del-carcere-minorile",
    "content": "di Antonio Iannello*\nRistretti Orizzonti, 11 gennaio 2026\nNell’attuale contesto il carcere minorile di Bologna si trova a dover fronteggiare una transitoria quanto delicata carenza di organico in quanto sarebbero allo stato almeno venti gli operatori penitenziari addetti alla sicurezza assenti per motivi di malattia. Per questo sono stati anche di recente applicati a Bologna operatori di altre sedi penitenziarie minorili.\nDalla odierna interlocuzione avuta con referenti qualificati del carcere minorile di Bologna è emerso che pare essere confermato nella sua gravità l’episodio che ha visto come vittima un’operatrice penitenziaria, alla quale va il sentimento della più stretta vicinanza. Il ragazzo coinvolto - non più presente in istituto - aveva fatto tappa a Bologna, proveniente da altro istituto penitenziario, per dover poi raggiungere un’altra città per motivi di giustizia legati a procedimento penale in corso.\nIn questa contingenza complessa - sono 43 i ragazzi a oggi presenti - va preservato e rinsaldato ogni sforzo possibile per garantire progetti di intervento educativo rivolti ai ragazzi che sappiano coinvolgerli in modo appropriato e che possano stimolare nella forma più piena il loro senso di responsabilità. Alcuni dei ragazzi al momento presenti hanno profili di accentuata fragilità per i quali il momento detentivo si configura come fase di transizione nell’attesa che possa essere strutturato un adeguato percorso di cura all’esterno del carcere a opera dei servizi competenti.\nDalla chiusura della sezione giovani adulti presso la Casa Circondariale di Bologna - come noto il 30 settembre u.s. - il personale educativo che era stato impegnato in quella esperienza è tornato presso il carcere del Pratello, arricchendo così lo staff dedicato, e andandosi a configurare le condizioni di una positiva ripartenza per tutto l’istituto (permane anche l’apporto degli interventi di operatori educativi e della mediazione socio-culturale finanziato da Comune/Asp).\nDa quella data sono anche gradualmente riprese tutte le attività, anche con riferimento a quelle espletate da storiche associazioni di volontariato durante i fine settimana che, come noto, per lunghi mesi avevano subito interruzione. Inoltre, con riferimento agli interventi del territorio, sul finire dell’anno è stato effettuato il primo laboratorio legato all’importante percorso di programmazione del Quartiere Porto-Saragozza che va nel senso di perseguire con fiducia il continuo rafforzamento del legame tra l’istituto penitenziario minorile ed il territorio affinchè possano generarsi progettualità e opportunità per i ragazzi, sia in relazione alla loro permanenza in carcere sia in riferimento ai percorsi per il loro responsabile reinserimento sociale. *Garante per i diritti delle persone private della libertà personale di Bologna",
    "author": "Antonio Iannello",
    "source": "Ristretti Orizzonti",
    "published_date": "2026-01-11"
  },
  "https://ristretti.org/catania-accordo-per-attivita-di-volontariato-e-percorsi-di-reinserimento-lavorativo": {
    "title": "Catania. Accordo per attività di volontariato e percorsi di reinserimento lavorativo",
    "link": "https://ristretti.org/catania-accordo-per-attivita-di-volontariato-e-percorsi-di-reinserimento-lavorativo",
    "content": "di Melania Tanteri\nlivesicilia.it, 11 gennaio 2026\nUna seconda possibilità. Un’occasione per riscattarsi, nella sostanza oltre che nella forma, mettendosi al servizio della comunità. L’Arcidiocesi di Catania e l’Ufficio Distrettuale Esecuzione Penale Esterna (Udepe) del capoluogo etneo hanno firmato l’”Accordo di collaborazione per attività di volontariato a valenza riparativa e percorsi di reinserimento lavorativo”. Un’altra opportunità per gli autori di reato maggiorenni in attesa di giudizio o condannati. Che desiderano riconnettersi alla vita sociale e comunitaria attraverso percorsi di volontariato finalizzati ad attivare pratiche riparatorie rispetto ai danni causati alla collettività.\nUn accordo - ha spiegato l’arcivescovo di Catania, mons. Luigi Renna - per seguire una delle strade migliori, forse la più efficace, per far sì che non ci siano recidivi. Dare questa opportunità, che è una goccia nel mare, significa mettere in atto la vera idea di giustizia che rispecchia la Costituzione, perché la pena deve essere rieducativa. È un’idea di pena che trova nella visione cristiana naturalmente le sue profonde ragioni”.\nA presentare il documento, oltre all’arcivescovo, la direttrice dell’Udepe, dott.ssa Maria Pia Fontana, che ha parlato di “una grande opportunità di riscatto. Per rieducare chi ha commesso un reato, porre limiti e divieti non basta - ha sottolineato. È necessario far sperimentare identità e comportamenti alternativi e solidali per riscattare i danni provocati (a sé e agli altri) attraverso azioni riparatorie e occorre favorire i processi di inclusione”. Fontana ha puntato poi i riflettori sulla criminalità nostrana che, in prevalenza, “affonda le radici in una marginalità sociale - ha aggiunto. Investire in inclusione è una scelta strategica”.",
    "author": "Melania Tanteri",
    "source": "livesicilia.it",
    "published_date": "2026-01-11"
  },
  "https://ristretti.org/pisa-solidali-tra-le-sbarre-lesperienza-di-controluce-nella-realta-pisana-il-libro-di-giovanna-baldini": {
    "title": "Pisa. “Solidali tra le sbarre. L’esperienza di Controluce nella realtà pisana”, il libro di Giovanna Baldini",
    "link": "https://ristretti.org/pisa-solidali-tra-le-sbarre-lesperienza-di-controluce-nella-realta-pisana-il-libro-di-giovanna-baldini",
    "content": "Ristretti Orizzonti, 11 gennaio 2026\nNé piccole né poche le urgenze che assillano la società italiana e contribuiscono a inquietare la pubblica opinione. Tra queste, una delle più acute, è rappresentata dal “problema carcere”, non a caso autorevolmente richiamato più volte sia dal Presidente della Repubblica, sia dalle più alte autorità religiose del mondo cattolico in occasione del recente Anno Giubilare della Speranza. Le cronache quotidiane sono fitte di notizie relative alle manifestazioni di sofferenza che provengono dall’universo carcerario: sovraffollamento, il clima di violenza che si respira in questa istituzione, l’aumento del numero dei suicidi sia tra i reclusi, sia tra il personale di custodia, la mutazione antropologica della popolazione detenuta.\nQuestioni serie che Giovanna Baldini, autrice del libro “Solidali tra le sbarre”, conosce dall’interno e dal basso per la sua quasi quotidiana pratica di volontariato carcerario condotta per circa quindici anni presso il Don Bosco, l’istituto carcerario della città della Torre. Di tale esperienza Giovanna Baldini dà conto nelle sue pagine, ancora fresche di stampa per la casa editrice pisana ETS, raccontandone, con semplicità e senza specialismi, le zone d’ombra - tante - le rare luci, le grandi potenzialità di recupero sociale di frequente disattese, le difficoltà di un’emancipazione troppo spesso contraddetta dall’isolamento materiale e morale, dall’emarginazione, dal disinteresse collettivo.\nTratta del Don Bosco di Pisa l’autrice, ma le sue parole potrebbero riferirsi a un qualsiasi altro carcere toscano: il San Giorgio di Lucca, le Sughere di Livorno, Sollicciano a Firenze. Il libro si può trovare presso la libreria Erasmus, piazza Cavallotti 9 Pisa 56126, tel. 050 554059. Oppure si può richiedere all’associazione Controluce, tel. 371124440; mail:\nQuesto indirizzo email è protetto dagli spambots. È necessario abilitare JavaScript per vederlo.\n;\nQuesto indirizzo email è protetto dagli spambots. È necessario abilitare JavaScript per vederlo.\n; Giovanna Baldini, “Solidali tra le sbarre. L’esperienza di Controluce nella realtà pisana”, Edizioni ETS, Pisa 2025, pp. 115, Euro 12,00. Giovanna Baldini vive e lavora a Pisa. Sulla istituzione carceraria ha pubblicato, “Ricette al fresco. Gli 85 modi di cucinare nel carcere di Pisa”, ETS 2015",
    "author": null,
    "source": "Ristretti Orizzonti",
    "published_date": "2026-01-11"
  },
  "https://ristretti.org/potenza-altrimenti-il-carcere-resta-carcere-il-teatro-come-resistenza": {
    "title": "Potenza. “Altrimenti il carcere resta carcere”: il teatro come resistenza",
    "link": "https://ristretti.org/potenza-altrimenti-il-carcere-resta-carcere-il-teatro-come-resistenza",
    "content": "di Alessia de Antoniis\nglobalist.it, 11 gennaio 2026\nLa Compagnia Teatrale Petra porta danza e performance nella Casa Circondariale di Potenza. Un volume Bulzoni documenta un percorso decennale di lavoro oltre i limiti. “Per due ore non riuscivo a fare nulla. Rientrato all’alloggio, mi sedevo sul letto e contemplavo il vuoto”. Manfredi Perego, coreografo milanese, descrive così il dopo-laboratorio, quelle serate infinite successive ai tre giorni trascorsi nella Casa Circondariale di Potenza nell’ottobre 2022. “Mi sono sentito come da tempo non mi accadeva. Energia. Pura energia”. Cosa poteva aver generato un tale cortocircuito emotivo? Perego aveva condotto un workshop di danza contemporanea con un gruppo misto: detenuti della sezione maschile e studentesse del Liceo Coreutico “Pitagora” di Montalbano Jonico.\nMa questo non è un episodio “straordinario” messo in vetrina, una parentesi edificante buona per le foto: è un tassello di Teatro Oltre i Limiti (ToiL), progetto attivo dal 2016 nella Casa Circondariale “A. Santoro” di Potenza, realizzato dalla Compagnia Teatrale Petra, nata nel 2011 a Satriano di Lucania. Un’esperienza che il volume Altrimenti il carcere resta carcere. Teatro Oltre i Limiti Compagnia teatrale Petra (Bulzoni, 2024) a cura di Ornella Rosato e Alessandro Toppi, non si limita a raccontare: la mette sotto analisi, alternando teoria, materiali e voci. Lo fa dando seguito alla domanda, che non è se il teatro “faccia bene” ai detenuti, ma che cosa diventa il teatro quando entra in un’istituzione costruita per riprodurre controllo, ruoli e stigma.\nLo fa narrando un cortocircuito che non è casuale, né puramente emotivo. Antonella Iallorenzi, direttrice artistica della Compagnia Teatrale Petra, lo descrive come l’effetto più concreto dei laboratori “misti”, avviati a partire dal 2019. “L’incontro tra detenuti, studenti e performer avviene attraverso il corpo, il movimento, il fare insieme”, spiega. Non sul piano del racconto o della parola, ma in una pratica condivisa che costringe corpi provenienti da esperienze opposte a ricalibrarsi: da un lato corpi “controllati, irrigiditi, contratti” dall’istituzione carceraria; dall’altro corpi abituati all’esplorazione, alla ricerca, all’allenamento.\nÈ qui che l’idea di “costruire ponti tra mondi separati” perde ogni retorica. “È un incontro alla pari, perché sul piano fisico nessuno parte davvero avvantaggiato: tutti devono esporsi, ascoltare, affidarsi agli altri”. Quando questi mondi si incontrano, aggiunge Iallorenzi, “succede qualcosa di semplice e rivoluzionario: cadono le etichette”. Il detenuto non è più solo detenuto, lo studente non è più esterno, l’artista diventa un compagno di ricerca. “Si crea una micro-comunità temporanea, fondata sulla fiducia, sull’ascolto e sulla collaborazione”.\nIn quel tempo sospeso, reso possibile dalla pratica artistica condivisa, “il confine tra dentro e fuori diventa poroso” e il carcere smette, almeno provvisoriamente, di essere un luogo separato. “È lì che il ponte prende forma”: non come metafora consolatoria, ma come esperienza concreta che incrina, anche solo per qualche ora, la logica dell’istituzione totale.\nDare un nome a ciò che accade in quelle ore significa anche spostare lo sguardo: dal caso singolo al dispositivo. “Dire del carcere significa dire di noi”, scrive Ornella Rosato, studiosa di teatro e pratiche performative: l’istituzione penitenziaria non è un altrove, ma “il confine interno della società”, l’indice di come una democrazia tratta ciò che decide di rimuovere. Ecco perché Altrimenti il carcere resta carcere non è un libro “sul teatro in carcere” in senso consolatorio: è un libro che chiede al teatro di non essere alibi e alla società civile di smettere di guardare “attraverso”, senza mai guardare “dentro”.\nLa sua scelta più radicale è anche la più concreta: spostare il baricentro dal testo al corpo, dalla recita alla presenza. In un luogo dove il corpo è continuamente sorvegliato, contratto, ricondotto a procedura, Petra lavora su un’altra grammatica: quella di un’attenzione millimetrica, di un ritmo comune, di una disciplina che non coincide con la disciplina carceraria. Non è “ginnastica”, non è intrattenimento: è un contro-addestramento, un modo di rimettere in circolo percezione e relazione; e dunque possibilità. Lo dice, senza retorica, una delle voci detenute quando racconta la vergogna e lo stupore: “Uno come me a fare una cosa del genere?”.\nÈ anche qui che il volume mostra la sua intelligenza: non trasforma l’arte in premio né in ricetta. Nella prefazione, Guido Di Palma, Professore Ordinario di Discipline dello Spettacolo presso l’Università di Roma La Sapienza, taglia la testa al toro sull’efficacia trattamentale, riportando i dati sulla recidiva: 70% in media, 19% per chi lavora, 6% per chi partecipa a laboratori teatrali.\nIn un reportage del 7 gennaio 2025, il Guardian raccontava la riconversione di alcune ex carceri-panopticon olandesi in hub culturali e spazi creativi: non una favola edificante, ma l’effetto visibile di scelte politiche precise. A renderla praticabile è anche un dato strutturale: nei Paesi Bassi la popolazione detenuta è diminuita di oltre il 40% in circa vent’anni, grazie anche a politiche penali che hanno smesso di usare il carcere come risposta automatica.\nNel nostro Paese il quadro è drammaticamente opposto: sovraffollamento record (oltre 63.000 detenuti per una capienza di 51.000 posti), condizioni di detenzione spesso indegne, un bilancio di decine di suicidi ogni anno. Questo contrasto - carceri che si svuotano altrove mentre qui i muri si stringono - illumina la posta in gioco anche per progetti come Teatro Oltre i Limiti: non basta “umanizzare” la pena se il sistema che la produce resta intatto. Il punto, quindi, non è vendere il teatro come terapia. Il punto è la forma di umanità che si riesce a sottrarre, anche temporaneamente, alla macchina dell’etichetta e dello stigma; e la qualità professionale del lavoro, che impedisce di archiviare tutto come “buona azione”. Per questo la scena che resta non è un proclama, ma un gesto minimo. Antonella Iallorenzi racconta Alessandro che “retrocede, si volta, allunga la mano verso la parete, la tocca con l’indice e vi disegna una finestra”.\nÈ un’immagine che contiene il libro intero: non l’evasione, non la redenzione, ma una fenditura. Il teatro come possibilità di metamorfosi. Non perché cancelli il reato o la pena, ma perché impedisce che la pena coincida con l’annientamento della vita interiore. Alessandro disegna una finestra sul muro. Non la apre, non ci passa attraverso: la disegna. E in un luogo costruito per cancellare ogni altrove, questo è già resistenza.",
    "author": null,
    "source": "globalist.it",
    "published_date": "2026-01-11"
  },
  "https://ristretti.org/ravenna-lo-sport-entra-in-carcere-con-il-progetto-il-mio-campo-libero": {
    "title": "Ravenna. Lo sport entra in carcere con il progetto “Il mio campo libero”",
    "link": "https://ristretti.org/ravenna-lo-sport-entra-in-carcere-con-il-progetto-il-mio-campo-libero",
    "content": "settesere.it, 11 gennaio 2026\nIn un incontro tenutosi all’interno della casa circondariale di Ravenna è stato stilato il bilancio della prima fase del progetto “Il mio campo libero”, iniziato a maggio 2025 nel carcere di via Port’Aurea promosso da “Sport e Salute”, società dello Stato che si occupa dello sviluppo dell’attività motoria in Italia e che contribuisce alla copertura economica di tutti i costi dopo aver stanziato una rilevante somma per tutte le case circondariali. Attraverso un apposito bando uscito nel 2024, il progetto era rivolto alle case circondariali italiane per mantenere il benessere fisico anche di chi vive recluso.\nA Ravenna il progetto ha coinvolto tre realtà, tra enti di promozione e associazioni: il comitato territoriale CSI è il soggetto capofila del progetto, redatto da Marco Tosi Brandi che con il CSI sta collaborando anche per l’attività di rilancio della pallamano. E proprio quest’ultima è l’attività proposta all’interno del progetto grazie alla Gym Academy, società affiliata. Collaborano all’iniziativa il comitato Uisp Ravenna-Lugo che ha promosso il rapatennis, disciplina sportiva che unisce racchettoni, padel e tennis facile da giocare e adatta a tutti, e la polisportiva Compagnia dell’Albero, che ha proposto il calcio. All’incontro di presentazione del bilancio dei primi 6 mesi di attività hanno partecipato il direttore del carcere di Ravenna, Stefano Di Lena, il sindaco Alessandro Barattoni, con il suo capo di gabinetto Federica Del Conte, il presidente del CSI Ravenna Alessandro Bondi, il responsabile dei bandi e dei progetti di UISP Ravenna e Lugo Gabriele Tagliati e i referenti della Compagnia dell’Alberto, Cristiano Minguzzi e Alessandro Zauli.\nHa partecipato anche Enrico Paci, vicepresidente e fondatore di Rigenera, l’associazione bolognese no profit che raccoglie materiale sportivo, scarpe, zaini, vestiario in buone condizioni ma non più usato da scuole, centri sportivi, palestre e li rinnova e rigenera appunto mettendoli poi a disposizione di enti e associazioni attivi nel sociale e in attività di inclusione e delle carceri. “Non avrei mai immaginato che un girono il CSI Ravenna sarebbe entrato con un progetto e una serie di attività articolate all’interno del carcere - ha sottolineato Alessandro Bondi -: avrei detto del pazzo a chiunque me l’avesse detto. Abbiamo vinto, invece, il bando promosso dal Ministero dello sport e ci siamo messi al lavoro trovando l’entusiastico sostegno di Uisp e Compagnia dell’Albero. E non era così scontato.\nGrazie al grande lavoro di Tosi Brandi siamo partiti e dopo i primi sei mesi abbiamo ricevuto un feedback talmente positivo da renderci orgogliosi di avere avviato questo progetto, a mia memoria il primo di questo tipo nella nostra città. Speriamo sia un volano per altre progettualità”. Le prime lezioni sono, infatti, partite a maggio 2025 e ogni settimana le tre istituzioni sportive che compartecipano hanno svolto le loro lezioni teoriche e pratiche al mattino.\nLa direzione della casa circondariale in accordo con le tre istituzioni sportive e con partecipanti al progetto, ha creato condizioni e situazioni tali che l’offerta formativa riservata alle persone della casa circondariale sia di assoluta qualità. Il progetto ha una durata di 18 mesi e le attività sono riprese dopo la pausa per le festività natalizie.\n“Questa iniziativa si inserisce nell’alveo delle numerose attività trattamentali offerte ai detenuti di questo carcere - ha evidenziato il direttore Di Lena - oltre a quelle lavorative e finalizzate al loro reinserimento sociale. Ho visto nelle persone che hanno partecipato e stanno partecipando grande entusiasmo e forti motivazioni.\nRiporto, dunque, un bilancio positivo di questi primi sei mesi”. Il progetto è stato presentato e illustrato al sindaco, il quale ha messo in evidenza “come lo sport, con la sua valenza e la sua forza, arrivi ovunque, aiuti a diventare cittadini migliori e a imparare il rispetto, l’educazione e i valori. Questa iniziativa rafforza l’integrazione tra la comunità cittadina e quella penitenziaria”. (Marianna Carnoli)",
    "author": null,
    "source": "Ristretti Orizzonti",
    "published_date": "2026-01-11"
  },
  "https://ristretti.org/la-cura-come-base-imprescindibile-della-giustizia": {
    "title": "La cura come base imprescindibile della giustizia",
    "link": "https://ristretti.org/la-cura-come-base-imprescindibile-della-giustizia",
    "content": "di Vittorio Pelligra\nIl Sole 24 Ore, 11 gennaio 2026\nL’etica della cura non propone una morale più gentile, ma una teoria della giustizia più realistica. La teoria della giustizia moderna nasce sotto il segno dell’autonomia. L’individuo giusto è colui che sceglie liberamente, che stipula contratti, che rivendica diritti in condizioni di eguaglianza formale. Si tratta di soggetti razionali, liberi, “membri pienamente cooperativi della società per la loro intera vita” come scrive Rawls in Una Teoria della Giustizia. La vulnerabilità e la dipendenza, quando compaiono, sono trattate come eccezioni: fasi transitorie della vita o una deviazione dalla norma. L’etica della cura rovescia questa prospettiva. Non perché neghi il valore dell’autonomia, ma perché mostra che l’autonomia stessa è un prodotto sociale fragile, costoso e politicamente determinato. Il soggetto considerato “capace da un lato di perseguire i suoi interessi e dall’altro di controllare le sue passioni ai fini di una convivenza pacifica e della realizzazione dell’interesse comune, è ormai niente più che un mito residuale dell’ideologia liberale” scrive Elena Pulcini nel suo La Cura del Mondo (Bollati Boringieri, 2009, p. 32).\nÈ questo il punto di partenza del lavoro della politologa Joan Tronto, che più di ogni altro studioso ha trasformato l’etica della cura da una intuizione morale a una vera e propria categoria politica. “Di solito pensiamo che il mondo della cura e quello della politica siano molto distanti tra loro - scrive in Who Cares? (…) Ma c’è un altro modo di concepire il legame tra cura e politica. Questi due mondi sono profondamente intrecciati, e lo sono ancora di più in una democrazia” (2015, p. 1). Separare cura e politica non è una questione neutrale. È una scelta normativa che produce diseguaglianze sistematiche.\nLa cura come attività fondamentale - Il contributo forse più noto di Tronto è la definizione ampia e radicale di cura, elaborata con Berenice Fisher e poi sviluppata nelle opere successive secondo cui “La cura è quell’attività propria della specie umana che comprende tutto ciò che facciamo per mantenere, preservare e riparare il nostro mondo affinché possiamo viverci nel miglior modo possibile” (2015, p. 3). Questa definizione ha un carattere deliberatamente destabilizzante. Se quasi tutto ciò che facciamo per rendere il mondo abitabile è cura, allora la cura non può essere relegata alla sfera privata né ridotta a un sentimento o a una disposizione morale individuale. È una pratica sociale centrale, che attraversa mercati e istituzioni e riguarda sia il mondo fisico che quello delle relazioni. A questo riguardo, per esempio, Luigina Mortari parla di una “primarietà ontologica” della cura (La pratica dell’aver cura. Bruno Mondadori, 2006). Da questa constatazione si determina una prima frattura rispetto alle teorie della giustizia di impianto liberale. La giustizia non può essere pensata, infatti, solamente come equa distribuzione di diritti tra individui astrattamente uguali, ma deve interrogarsi sulle condizioni materiali e relazionali che rendono tali diritti effettivamente esercitabili.\nLe fasi della cura come architettura normativa - Per evitare che la cura venga intesa come un concetto vago o meramente retorico, Tronto compie un’operazione teorica decisiva: scomporla in fasi distinte, ciascuna associata a una specifica virtù morale e a un possibile fallimento politico. Le fasi della cura non costituiscono una semplice tipologia descrittiva, ma una vera e propria grammatica normativa della giustizia.\nLa prima fase è il caring about. “La cura inizia con l’attenzione, il riconoscimento che c’è un bisogno” (p. 5). Qui emerge immediatamente la dimensione politica della cura. I bisogni non sono mai neutrali: alcuni diventano oggetto di attenzione pubblica, altri restano invisibili. Tronto parla esplicitamente di politics of needs interpretation per indicare il conflitto su chi abbia il potere di definire quali bisogni contano e quali no. In termini di giustizia, l’invisibilità è già una forma di esclusione.\nLa seconda fase è il caring for, cioè l’assunzione di responsabilità. Riconoscere un bisogno non implica automaticamente farsene carico. Mentre il “Caring for implica assumersi la responsabilità rispetto al bisogno identificato” (p. 6). In questa fase emergono con particolare chiarezza le asimmetrie sociali: la responsabilità della cura viene spesso assegnata per default a determinati soggetti - famiglie, donne, lavoratori migranti - senza che ciò sia il risultato di una deliberazione collettiva. La giustizia, per Tronto, richiede che la responsabilità della cura sia politicamente esplicitata e condivisa, non naturalizzata.\nLa terza fase è il care giving: la relazione concreta di cura. Qui entra in gioco la competenza. “Una cura adeguata richiede competenza; una cura non competente non può essere una buona cura” (p. 6). Questo passaggio è cruciale perché impedisce di romanticizzare la cura. Senza risorse, formazione e tempo, anche le migliori intenzioni producono cattiva cura. Non basta l’empatia senza le competenze necessaria a fornire una cura adeguata. Il fallimento, in questo caso, non è individuale ma istituzionale: una società che sottopaga, precarizza o marginalizza il lavoro di cura sceglie consapevolmente di produrre ingiustizia.\nLa quarta fase è quella del care receiving, cioé “la risposta di chi riceve cura rispetto alla cura stessa” (p. 7). Qui viene introdotto un elemento spesso assente nelle politiche pubbliche: il punto di vista dei soggetti vulnerabili. Senza ascolto e senza meccanismi di feedback e di reciprocità, la cura rischia di trasformarsi in controllo o paternalismo. In questa prospettiva, la giustizia implica istituzioni capaci di apprendere, correggere e adattare le proprie pratiche. Di co-progettazione e personalizzazione.\nInfine, Tronto introduce una quinta fase, quella del caring with. Qui la cura diventa esplicitamente pratica democratica. “Il caring with richiede che i valori democratici di giustizia, uguaglianza e libertà guidino le pratiche di assistenza” (p. 9). La cura non è più soltanto risposta a bisogni individuali, ma criterio di organizzazione della vita collettiva. I costi e i benefici della cura devono essere distribuiti equamente e le decisioni che la riguardano devono essere oggetto di deliberazione pubblica.\nDalla critica alla teoria della giustizia - Se il lavoro di Joan Tronto ha il merito di smascherare i presupposti nascosti delle teorie della giustizia fondate sull’autonomia e di mostrare la dimensione intrinsecamente politica della cura, il filosofo politico Daniel Engster compie un passo ulteriore e più ambizioso: trasformare l’etica della cura in una teoria della giustizia in senso proprio, capace di competere, sullo stesso terreno, con il liberalismo rawlsiano e le altre grandi famiglie della filosofia politica contemporanea. Il punto di partenza di Engster è volutamente elementare, quasi disarmante nella sua semplicità: “L’attività di cura risiede al cuore stesso dell’esistenza umana” (The Heart of Justice: Care Ethics and Political Theory. Oxford University Press, 2007, p. 1). Una riaffermazione della “primarietà ontologica”. La cura non è un valore aggiuntivo né una virtù opzionale, ma la condizione di possibilità stessa della vita umana e della cooperazione sociale. Senza cura, non solo l’autonomia, ma la sopravvivenza biologica, lo sviluppo delle capacità e la continuità intergenerazionale sarebbero impossibili. È l’aver cura che crea, direbbe Heidegger, le possibilità stesse dell’”esserci”.\nA differenza di molta etica della cura, Engster non si accontenta di descrivere l’importanza morale della cura. Il suo obiettivo dichiarato è colmare uno dei punti deboli storici della care ethics: l’assenza di una teoria dell’obbligazione morale. Non basta dire che la cura è importante; occorre spiegare perché siamo moralmente tenuti a prenderci cura degli altri, anche quando non esistono legami affettivi, prossimità o reciprocità immediata. La risposta di Engster è netta: l’obbligazione nasce dalla condizione universale di dipendenza. Tutti, senza eccezione, siamo stati dipendenti dalla cura altrui e continuiamo a esserlo, in forme diverse, lungo l’intero arco della vita. Da qui deriva un principio di giustizia minimale ma vincolante: chi è in grado di farlo ha il dovere di contribuire a garantire che i bisogni fondamentali di cura degli altri siano soddisfatti. Questa mossa è teoricamente cruciale perché consente a Engster di sganciare la cura dal sentimentalismo. La cura non è richiesta perché “ci sentiamo compassionevoli”, ma perché beneficiamo strutturalmente di un sistema di cura che rende possibile la nostra stessa esistenza come soggetti morali e politici.\nIl filosofo definisce esplicitamente la sua come una teoria minimale della giustizia. Non perché sia debole, ma perché intende individuare un nucleo di obblighi morali che ogni società giusta deve soddisfare, indipendentemente da come declina altri valori come il bene, la libertà o la virtù civica. In questo senso, la cura precede logicamente la giustizia distributiva tradizionale. Diritti, libertà, opportunità e persino “capacità”, nel senso di Sen e Nussbaum, restano concetti vuoti se non sono sostenuti da pratiche e istituzioni di cura adeguate. Come scrive Engster, una società giusta è tale solo se “organizza le proprie istituzioni politiche ed economiche in modo da assicurare a tutti una cura sufficiente” lungo l’intero ciclo di vita (2007, p. 28). Qui si coglie una differenza importante rispetto a Joan Tronto. Se Tronto insiste sulla dimensione democratica e relazionale della cura, Engster opera una diversa formalizzazione normativa: la cura diventa un criterio di giustizia, non solo una pratica da valorizzare.\nQuesto impianto teorico trova il suo pieno sviluppo in Justice, Care, and the Welfare State (Oxford University Press, 2015), dove Engster compie un’operazione che lo distingue nettamente da gran parte ",
    "author": "Vittorio Pelligra\nIl Sole",
    "source": "Ristretti Orizzonti",
    "published_date": "2026-01-11"
  },
  "https://ristretti.org/parlano-i-genitori-di-giulio-regeni-ci-promettono-e-consolano-ma-i-suoi-assassini-sono-liberi": {
    "title": "Parlano i genitori di Giulio Regeni: “Ci promettono e consolano, ma i suoi assassini sono liberi”",
    "link": "https://ristretti.org/parlano-i-genitori-di-giulio-regeni-ci-promettono-e-consolano-ma-i-suoi-assassini-sono-liberi",
    "content": "di Carlo Verdelli\nCorriere della Sera, 11 gennaio 2026\nAvevano ancora un piccolo sogno, piccolo fino a un certo punto. Ogni anno, i signori Regeni, Paola e Claudio, insieme al Comune di Fiumicello organizzano un evento per ricordare cosa ha subito loro figlio, fare il punto della situazione, incontrare e ringraziare tutte le persone che sostengono la ricerca di verità e giustizia. Speravano che questo 25 gennaio 2026, dieci anni esatti da quando Giulio sparì, avrebbe portato la conclusione del processo. Sogno rimandato. Sarà comunque l’occasione di radunare il “popolo giallo”, giallo come il braccialetto di gomma con il suo nome, giallo come i manifesti con il suo viso, giallo come un girasole che non appassisce: un popolo che dall’inizio di quel brutale 2016 è diventato la scorta affettiva, civile, solidale, di due genitori che non si sono mai arresi di fronte alla mostruosità del torto con cui sono stati costretti a convivere.\nSi attende comunque presto la parola fine alla causa intentata contro i quattro aguzzini che per giorni hanno massacrato fino a morte il ricercatore italiano Giulio Regeni. “Tutto fermo da metà settembre, per una questione di traduzione dei testi impugnata dalla difesa. Quindi, per adesso, niente sentenza. Ma non perdiamo la speranza. Hanno provato in ogni modo a demotivarci, con trucchetti e depistaggi. Anche stavolta faremo un gran respiro e andremo avanti”“\nParlano in due, Paola e Claudio, ma è come se fossero una voce sola. Vanno avanti, in tribunale, dal 2021, quando sono stati finalmente rinviati a giudizio dalla Procura di Roma quattro ufficiali della National Security Agency, il servizio segreto interno egiziano: il generale Tariq Sabir, i colonnelli Athar Kamel e Usham Helmi e il maggiore Magdi Sharif. Crimini contestati: sequestro di persona pluriaggravato, concorso in lesioni personali gravissime (calci, pugni, colpi di bastone e mazze), omicidio ma non tortura perché il reato è stato introdotto nel nostro codice penale solo nel 2017 e Giulio è stato straziato l’anno prima. I quattro ufficiali indagati risultano irreperibili perché la magistratura egiziana non ha fornito gli indirizzi di residenza né ha concesso ai magistrati italiani di essere presenti quando sono stati interrogati al Cairo, dove hanno negato anche l’innegabile.\nL’Italia ha fatto abbastanza per abbattere questo muro di omertà? Ha mai anteposto il dovere di giustizia per Giulio alla convenienza di continuare a fare affari con l’Egitto di al Sisi? La voce dei Regeni è pacata, non rassegnata: “Da chi governava allora, esecutivo Renzi, fino a oggi, tante belle promesse ma vere pressioni zero. Proprio Renzi richiama nel 2016 l’ambasciatore ma nel 2017 Gentiloni ce lo rimanda. Ogni anno in quel Paese c’è un’importante fiera mondiale per il commercio d’armi, e noi siamo sempre presenti con Leonardo e Fincantieri. E come si possono disturbare gli affari dell’Eni in zona? C’è sempre un’ottima ragione pratica per rimandare la richiesta di verità e giustizia. Vale per Giulio, come per la liberazione di Alberto Trentini dal carcere di Caracas. Quello che abbiamo provato a fare è stato creare un percorso parallelo alla geopolitica. Ma non è una strada facile né breve”.\nPerché proprio Giulio, signori Regeni? “Ce lo chiediamo ogni giorno e non abbiamo ancora trovato una risposta. Siamo davanti a una dittatura paranoica, inutile perdersi in troppe congetture. La domanda che più angoscia è se poteva essere salvato”.\nL’ultimo messaggio è delle 19.41 di lunedì 25 gennaio a Gennaro Gervasio, docente di Scienze Politiche che viveva al Cairo: “Sto arrivando”. Giulio era in Egitto dall’8 settembre. Vi risulta che stesse bene? “L’avevamo sentito via Skype il giorno prima. A casa nostra c’era un vecchio amico pittore, Ivan Bidoli, a cui Giulio era molto legato. Voleva organizzare una mostra su di lui a Londra, ci teneva a intervistarlo e così ha fatto quella domenica. Normalissimo, senza un filo di preoccupazione. Certo che ci chiamava quando era via, anche durante questo che sarà il suo ultimo viaggio”. Mamma Paola ricorda una telefonata per sapere la ricetta del risotto con i funghi, “e tieni conto che qui non ho funghi, quindi per favore inventati qualcosa”.\nPapà Claudio veniva magari interpellato all’improvviso per una conversione monetaria, in cui Giulio si era incartato.\nRicordano tutto, ricordano bene. “Ci siamo scritti anche la mattina di quel lunedì. Poi il silenzio, il vuoto, la tragedia. Nello spazio di tempo tra la scomparsa di Giulio e il ritrovamento di quel che resta di Giulio passano nove giorni. Palazzo Chigi è stato avvisato della sparizione? E dopo quanto? E attraverso quali uffici? Quello che risulta evidente è una lentezza ingiustificabile, una catena di palleggiamenti. Mentre era chiarissimo da subito quello che bisognava fare: arrivare ai massimi livelli delle istituzioni egiziane per avere notizie certe e immediate su dove era finito un ricercatore italiano scomparso in quella capitale. Non succederà.\nL’unica cosa sicura è che proprio il 3 febbraio l’allora ministro per lo Sviluppo economico, Federica Guidi, incontra al-Sisi per intavolare trattative commerciali, e durante il colloquio fa presente anche il caso di Giulio, di cui non si sa più nulla da più di una settimana. La risposta del presidente è una generica promessa: certo, mi interesserò… Poche ore dopo compare il corpo di nostro figlio, sul bordo di una strada tra il Cairo e Alessandria. La sera stessa era in programma una cena tra manager italiani e egiziani: comprensibilmente viene sospesa, ma con grande meraviglia degli ospitanti. Why? Cosa c’entra con i nostri affari? Pare che comunque la cena ci sia stata ugualmente: se non proprio il 3, il giorno dopo. Pare anche che, in tempi rapidi, diverse nostre aziende siano andate singolarmente in Egitto. E tutto questo aiuta a capire perché, alla domanda se nostro figlio poteva essere salvato, non siamo ancora riusciti a dare una risposta”.\nGiulio martire lo immaginiamo con barba e baffi sottili da ragazzo, e quel sorriso disarmato e disarmante che ti guarda da manifesti, striscioni, cartelloni. Un viso che è entrato nel panorama italiano, come una ferita irreparabile e insieme come una specie di miracolo vivente. Giulio Regeni, 28 anni per sempre, era uno che si rasava con regolarità. Si era lasciato crescere un po’ di lanetta sulle guance soltanto prima di partire per l’Egitto, chissà perché. La fine è nota, ed è la ferita che non rimargina. Il miracolo è che, a dieci anni dallo strazio che è stato fatto di lui, Giulio continua a esistere e a fare cose, come titola il libro che hanno scritto per Feltrinelli i suoi genitori, Paola Deffendi e Claudio Regeni, insieme ad Alessandra Ballerini, molto di più di un avvocato appassionato e infaticabile. “Senza di lei”, dicono loro, “non so dove saremmo andati”.\nQuello che sappiamo è che Paola e Claudio sono precipitati all’inferno, lo hanno attraversato per quanto lungo fosse e sia, hanno poco alla volta sovrapposto i resti sfigurati del loro figlio al tanto di bene che lui ha rappresentato, e hanno trasformato la disperazione in una lotta senza tregua e senza fine per ottenere l’unica consolazione possibile: verità su chi l’ha massacrato e giustizia per gli assassini che hanno infierito per giorni sul corpo magro e l’anima bella di un ricercatore che era andato al Cairo per completare una tesi di dottorato sui sindacati di base egiziani per conto dell’Università di Cambridge.\nNon un’esperienza per lui particolarmente avventurosa o insolita. È da quando aveva 17 anni e mezzo che Giulio lasciava Fiumicello, bassa pianura del Friuli Venezia Giulia, 40 chilometri da Udine, e la casa dove abitava con i genitori e la sorella, per andare in giro a studiare: Stati Uniti, Leeds, Vienna, Cambridge. Vince anche il premio “Europa e giovani” per le sue ricerche sul Medioriente. Diventa prima assessore e poi sindaco del Governo dei Giovani di Fiumicello, una giunta parallela dove il primo cittadino giura sulla Costituzione e gestisce dei fondi per sviluppare politiche che favoriscano i ragazzi. Le sue radici sono sempre restate lì, come la stanza che abitava, all’indirizzo dove continuano ad arrivare doni, foto, disegni, oggetti inviati dal “popolo giallo”, che diventeranno una mostra dal 18 gennaio fino al 3 febbraio, una data di chiusura scelta non a caso. “Quando hai un lutto, in tanti ti consolano, poi il tempo passa, la vita continua. A noi stanno consolando da dieci anni, ed è una solidarietà che unisce ricordo e vicinanza alla richiesta ineludibile di giustizia per Giulio”.\nPria di andare in pensione, Paola era insegnante, Claudio rappresentava un’azienda di automazione industriale. La loro casa è piena di foto di famiglia, e quindi di ricordi. “Abbiamo fatto tanti viaggi con i nostri figli, felici di andare a conoscere nuovi posti, altre realtà. Sin da piccolo Giulio era molto interessato alla storia. Per esempio, chiedeva cosa succedeva in Cina ai tempi dei cavalieri in Europa. E leggeva parecchio, anche Topolino. Era curioso di tutto, delle diversità, del mondo, di come funziona, ci come si poteva cambiarlo in meglio.\nEcco, il ricercatore serio, impegnato, coerente che è poi diventato, un esempio per tanti che ha aiutato a crescere, non era per niente un tipo noioso. Giulio era molto spiritoso, teneva sempre un profilo basso, diceva che era contento quando stava a Vienna perché con qualche ora di macchina poteva tornare a casa a mangiarsi del buon pesce. E quando arrivava a Fiumicello, metteva giù la valigia e andava a chiacchierare con le due persone a cui era più legato: il pittore di 90 anni, che adesso non c’è più, e l’ex parroco, e siamo sugli 80. Gli piaceva la loro saggezza antica, capire com’erano i tempi di una volta, confrontarsi, lui cittadino di questo mondo, con chi aveva conosciuto quello di prima”.\nGiulio Regeni non si stancava mai di cercare di capire, che poi per paradosso è la stessa cosa che da dieci anni stanno cercando di fare i suoi genitor",
    "author": "Carlo Verdelli\nCorriere",
    "source": "Corriere della Sera",
    "published_date": "2026-01-11"
  },
  "https://ristretti.org/venezuela-speranza-per-trentini-ce-anche-il-suo-nome-nella-lista-dei-detenuti-da-scarcerare": {
    "title": "Venezuela. Speranza per Trentini, c’è anche il suo nome nella lista dei detenuti da scarcerare",
    "link": "https://ristretti.org/venezuela-speranza-per-trentini-ce-anche-il-suo-nome-nella-lista-dei-detenuti-da-scarcerare",
    "content": "La Stampa, 11 gennaio 2026\nIeri i primi liberi dalla prigione El Rodeo, in cui è rinchiuso il cooperante. La Farnesina ribadisce: “Stiamo lavorando, ogni giorno può essere quello buono”. Nella lista dei prigionieri che il governo venezuelano è pronto scarcerare c’è anche Alberto Trentini. Diplomazia e intelligence sono al lavoro senza sosta, su più tavoli, per riportare a casa il cooperante veneziano detenuto in Venezuela da oltre quattrocento giorni, e gli altri prigionieri italiani. Dopo la scarcerazione dei primi due - Biagio Pilieri e Luigi Gasperin - cresce la speranza che possa essere vicina la svolta anche per il 46enne arrestato il 15 novembre 2024 e rinchiuso nel carcere El Rodeo I alle porte di Caracas. Anche se i tempi non saranno brevissimi, come dimostrano le scarcerazioni al contagocce da parte delle autorità venezuelane.\nNon si sa con certezza il momento del rilascio, però, per la prima volta in questi 13 mesi, si percepisce un concreto ottimismo. “Siamo moderatamente ottimisti: siamo al lavoro, ogni giorno è buono”, dice il sottosegretario agli Esteri Giorgio Silli, che da settimane è in contatto con Caracas. Secondo l’ong Foro Penal sono infatti solo 12 i detenuti liberati al momento, con tre nuove scarcerazioni nelle ultime ore. E tra questi ci sarebbe l’talo-venezuelano Antonio Gerardo Buzzetta Pacheco, meglio conosciuto come ‘Nino’, arrestato il 30 settembre del 2024.\nPer Trentini potrebbe essere ancora questione di qualche giorno dal momento che il suo nome appare in un secondo elenco, sul quale si stanno concentrando ora le trattative diplomatiche. La decisione di procedere alle scarcerazioni è stata annunciata giovedì dal presidente dell’Assemblea nazionale Jorge Rodríguez, con l’obiettivo dichiarato di aprire “una nuova stagione politica” e favorire la pacificazione del Paese. Caracas ha rivendicato il carattere “unilaterale” dell’iniziativa, ma il contesto internazionale pesa. In particolare gli Stati Uniti, che stanno svolgendo un ruolo chiave in questa fase, anche come garanti del processo.\nIl ministro degli Esteri Antonio Tajani ha consegnato al segretario di Stato Marco Rubio l’elenco dei detenuti italiani ancora in carcere, tra cui Trentini, chiedendo un impegno diretto per arrivare a una soluzione. Washington avrebbe inoltre inviato una propria delegazione per monitorare l’esito delle liberazioni, un passaggio che ha generato frizioni interne al governo venezuelano. In particolare il ministro dell’Interno Diosdado Cabello, insieme al controspionaggio militare e ai servizi di intelligence, avrebbe tentato di rallentare il meccanismo. A questo si sommano problemi tecnico-burocratici non secondari: molti detenuti, Trentini compreso, si trovano in cella senza una condanna e senza accuse formalizzate. Da qui l’ipotesi, ancora sul tavolo, di un’amnistia generale come “schermo” giuridico per le liberazioni.\nOra l’Italia sta cercando di mantenere un atteggiamento coerente e stabile nei confronti di Caracas. Durante la fase finale del governo Maduro, il dossier Trentini è passato di mano troppe volte, cambiando interlocutori e livelli di responsabilità. Prima il sottosegretario Edmondo Cirielli, poi Giorgio Silli: un avvicendamento che, secondo più fonti, non ha aiutato a costruire un canale continuo e riconoscibile. “I rilasci proseguiranno nei prossimi giorni. È importante che tutti vengano liberati, ma ci sono aspetti procedurali che non vanno trascurati: documenti, trasporto, visite mediche”, spiegano gli attivisti per i diritti umani che seguono da vicino la situazione. Tra le condizioni poste c’è anche il silenzio stampa per i detenuti liberati. La famiglia di Trentini resta in attesa, mantenendo un profilo di massimo riserbo. Non sono soli. Fuori dal carcere di El Rodeo I continuano intanto le veglie dei familiari degli altri detenuti. La richiesta è “que sean todos”. Che siano liberati tutti.",
    "author": null,
    "source": "Ristretti Orizzonti",
    "published_date": "2026-01-11"
  },
  "https://ristretti.org/iran-le-milizie-negli-ospedali-pile-di-corpi-nei-sacchi-neri": {
    "title": "Iran, le milizie negli ospedali. “Pile di corpi nei sacchi neri”",
    "link": "https://ristretti.org/iran-le-milizie-negli-ospedali-pile-di-corpi-nei-sacchi-neri",
    "content": "di Greta Privitera\nCorriere della Sera, 11 gennaio 2026\nLa strage e i morti nei video rubati. Il procuratore: pena capitale per i manifestanti. Chi filma la scena lo fa di nascosto, perché le guardie rivoluzionarie sorvegliano ogni mossa. Sono frame rubati, girati nel centro di medicina legale Kahrizak, a Teheran. E raccontano una strage. Si vedono decine di corpi sigillati in sacchi neri, allineati su barelle nude, senza materasso. Altre decine accatastate a terra. Intorno, madri e padri che vagano tra i cadaveri dei manifestanti e urlano disperati i nomi dei figli. Si tratta di uno dei rari video che sfondano il muro del blackout ordinato da Ali Khamenei, eretto da tre giorni. Si tratta della conferma che nel buio, le Guardie della rivoluzione operano indisturbate e uccidono chi dissente.\nLa risposta della Repubblica islamica alle proteste partite dai bazar si fa sempre più dura. Ma non ferma il fiume dell’insurrezione che torna a scorrere imponente per le strade di Teheran - enorme nei quartieri di Punak e Shabadab - Mashhad, Isfahan, Shiraz, Karaj, Zahedan, Qom. Sono oltre 100 le città in fiamme. Le notizie arrivano da chi riesce a collegarsi a Starlink, il servizio satellitare di Musk. “Sparano dritti ai volti, agli occhi”, scrivono. Ci sono cecchini sui tetti, droni che spiano. Ad Abdanan e in altre città, le milizie si spingono fin dentro gli ospedali, a stanare i feriti tra letti e barelle. Chi può, evita il pronto soccorso e si fa curare in case private, lontano dalle guardie.\nGholamhossin Mohseni Ejei, capo della magistratura, dà l’ordine: “Per processare i rivoltosi in fretta apriremo rami speciali della giustizia”. Per tribunali express e verdetti lampo. Il procuratore generale Mohammad Azad avverte che tutti i manifestanti potranno essere perseguiti come “nemici di Dio”, un’accusa che in Iran è punibile con la pena di morte. All’inizio delle proteste, il presidente “riformista” Masoud Pezeshkian aveva provato ad andarci piano. Ma il tono cauto è evaporato non appena l’insurrezione ha preso corpo, segno che la teocrazia è in difficoltà. Tanto che la Guida suprema avrebbe messo i suoi Guardiani in uno stato d’allerta più elevato rispetto a quello in cui si trovavano durante la guerra con Israele. Il nemico giurato Donald Trump torna a parlare su Truth: “Gli Stati Uniti sono pronti ad aiutare i manifestanti che lottano per la libertà”. E i funzionari della Repubblica islamica smentiscono voci di piani di fuga dell’ayatollah: “Non lascerà Teheran nemmeno con i B-52 sopra la città”.\nReza Pahlavi, figlio dello scià esiliato a Washington, fa un appello al giorno e cerca di guidare da lontano la protesta senza leader. Ieri ha chiesto di continuare la lotta nelle strade e paralizzare l’economia. Suggerisce di scioperare a chi lavora nei “trasporti, con il petrolio e l’energia”: l’obiettivo è “prepararsi a conquistare e difendere i centri urbani”. A due settimane dall’inizio delle proteste, è impossibile stabilire il bilancio reale delle vittime. L’ong Human Rights Activists porta il totale dei morti a 71, ma è un calcolo prudente, limitata agli identificati: le stime toccano cifre a doppio zero. Un medico sentito da Time parla già di 217 vittime solo a Teheran e di obitori stracolmi. Bbc Persian scrive che nell’ospedale di Rasht non si è trovato lo spazio per 70 corpi. Riusciamo a metterci in contatto con un altro medico, che scrive grazie a Starlink: “Manca sangue, manca personale. Arrivano feriti con pallottole al volto e al cuore. Qui è una guerra”.",
    "author": "Greta Privitera\nCorriere",
    "source": "Corriere della Sera",
    "published_date": "2026-01-11"
  },
  "https://ristretti.org/salute-dietro-le-sbarre-per-una-legge-che-faccia-luce-sulle-condizioni-dei-reclusi": {
    "title": "Salute dietro le sbarre: per una legge che faccia luce sulle condizioni dei reclusi",
    "link": "https://ristretti.org/salute-dietro-le-sbarre-per-una-legge-che-faccia-luce-sulle-condizioni-dei-reclusi",
    "content": "di Marcello Pesarini\nanconarivistaacolori.it, 10 gennaio 2026\nMarco Bondavalli è uscito dal carcere di Montacuto, Ancona, il 30 dicembre 2025. Una piccola grande battaglia di resistenza che ha visto lui con la sorella e la madre, e tutti noi di “Morire di carcere” ottenere un risultato ormai insperato. È uscito con la pressione a livelli abnormi, dumping dello stomaco, stepsi, il catetere cambiato ogni 12 ore dai dottori dell’ospedale di Torrette, perché era troppo scomodo per il carcere, l’ospedale e le 4 residenze adatte alla sua patologia. Al suo fianco c’è stata la parte sana del mondo politico, deputati, garante regionale, avvocati, medici esterni che avevano lavorato gratuitamente per rappresentare la giustizia. È uscito in un 2025 nel quale sono decedute 238 persone in carcere, di cui 79 per suicidio.\nIl confine fra morti per suicidio riconosciuto, malattie indotte dalla mala sanità e suicidi indotti o annunciati per mancanza di cure è sempre labile. Lo affermano non solo Antigone, Ristretti Orizzonti, Nessuno tocchi Caino; il 30 dicembre 2025 Il Garante campano Samuele Ciambriello, portavoce anche della conferenza nazionale dei garanti dei detenuti, ha tracciato attraverso i numeri di fine novembre un allarmante bilancio di fine anno, che mette in crisi il sistema penitenziario. “In Italia sono detenute 63.868 persone a fronte di 45.000 posti reali disponibili. La Costituzione è ingabbiata nelle celle”.\nL’aspetto di Marco è quello di molti detenuti, che o dimagriscono moltissimo, oppure sviluppano obesità senza energie, spesso assuefatti ai farmaci. Una semplice richiesta facciamo ai partiti politici, sindacati, associazioni, che non vogliono “buttare la chiave”. Elaborare, proporre e fare approvare una legge sull’informazione semestrale delle condizioni sanitarie di ogni istituto. Le ASL che ospitano gli istituti carcerari pubblicheranno rapporti semestrali coi numeri dei reclusi, patologie, cure, decorso delle stesse, personale medico e paramedico impiegato, in modo da permettere agli organi preposti di colmare le carenze. Un atto di informazione a disposizione di tutti.\nNota a margine: Montacuto fornisce da anni una giuria di detenuti ai concorsi Storie da MAB (racconti e foto), Corto Dorico Film Festival e Musicultura, grazie all’iniziativa dei rispettivi organizzatori e al patrocinio di DAP e Garante dei detenuti. Sarebbe interessante rilevare il parere di una giuria dei detenuti sulla sanità penitenziaria.",
    "author": "Marcello Pesarini",
    "source": "anconarivistaacolori.it",
    "published_date": "2026-01-10"
  },
  "https://ristretti.org/meloni-sulla-sicurezza-risultati-non-sufficienti-minori-in-carcere-no-vogliamo-salvarli": {
    "title": "Meloni: sulla sicurezza risultati non sufficienti. Minori in carcere? No, vogliamo salvarli",
    "link": "https://ristretti.org/meloni-sulla-sicurezza-risultati-non-sufficienti-minori-in-carcere-no-vogliamo-salvarli",
    "content": "di Maurizio Carucci\nAvvenire, 10 gennaio 2026\n“Noi abbiamo lavorato moltissimo sulla sicurezza, chiaramente gli anni di lassismo non sono facili da cancellare”. Detto ciò, “i risultati per me non sono sufficienti”, dunque “questo è l’anno in cui si cambia passo e si fa ancora di più”. “Se vogliamo garantire sicurezza occorre lavorare tutti nella stessa direzione: governo, forze di polizia e magistratura, che è fondamentale in questo disegno”, ha detto la premier citando alcuni casi di cronaca degli ultimi giorni, sottolineando che “spesso le toghe rendono vano il lavoro delle forze dell’ordine e del Parlamento”.\nMisure anti-maranza - I provvedimenti varati dal governo sulla violenza minorile “non bastano, il fenomeno delle gang giovanili e i cosiddetti maranza continuano a imperversare, perciò stiamo lavorando a un altro provvedimento specifico sul tema che verrà presentato nei prossimi Consigli dei ministri”. Così la premier. Meloni ha citato, come esempio, il decreto Caivano e ricordato: “Su quello abbiamo raccolto consigli che venivano dai magistrati che operano in quei territori e crediamo di aver contribuito a colmare alcune lacune nel nostro ordinamento, tra cui la possibilità di arrestare in flagranza un minore che sia in possesso di arma da fuoco. Lo dico per ricordare che allora il governo fu accusato di voler arrestare i minori, ricordo un titolo di giornale, “Il governo vuole arrestare i bimbi”, ma non era e non è il nostro intento che è diametralmente opposto, è quello di salvare i minori”. Contro la violenza giovanile “la legge penale non risolve tutto, c’è il tema dell’educazione, della responsabilità, della lotta al degrado e all’abbandono scolastico. Quando ci siamo insediati la dispersione scolastica era all’11,5% oggi è all’8,7%, il che significa che abbiamo recuperato 500mila minori dalla dispersione scolastica. Dovremmo essere fieri, come per la reintroduzione dell’educazione civica e del voto in condotta”.\nMigranti - “La linea dell’Europa sull’immigrazione è stata completamente ribaltata. Al mio primo Consiglio europeo di questo tema non si parlava. Oggi si parla di difesa dei confini, norme per i rimpatri, soluzioni innovative, non più il tema di distribuire i migranti, ma di fermare l’immigrazione illegale lavorando con i Paesi di transito e di origine dei migranti. L’Italia ha fatto su questo tema la differenza. L’Italia ha fatto su questo tema la differenza”, ha osservato la premier.\nCarceri - “Amnistia, indulto, uscita anticipata sono provvedimenti tampone, sperimentati molte volte in passato, che non hanno risolto nulla. Anzi, per paradosso, oltre a minare il principio della certezza della pena, hanno consentito alla politica di fare finta che il problema non esisteva più. Abbiamo il sovraffollamento carcerario perché la politica ha pensato che si faceva un provvedimento e si risolveva il problema del sovraffollamento”. “Io penso che uno Stato serio lo debba affrontare in modo strutturale. In Italia non ci sono abbastanza posti, il governo sta facendo un piano per coprire la carenza di posti che ci sono: 11 mila nuovi posti da qui alla fine del 2027 è il nostro obiettivo, questo è un modo serio per difendere la dignità dei detenuti senza compromettere la dignità dello Stato”, auspicando anche che “il Parlamento approvi velocemente il provvedimento di iniziativa governativa per il trasferimento dei detenuti tossicodipendenti nelle strutture di cura”.",
    "author": "Maurizio Carucci\nAvvenire",
    "source": "Avvenire",
    "published_date": "2026-01-10"
  },
  "https://ristretti.org/lotta-alla-mafia-e-sicurezza-promesse-e-omissioni-di-meloni": {
    "title": "Lotta alla mafia e sicurezza, promesse e omissioni di Meloni",
    "link": "https://ristretti.org/lotta-alla-mafia-e-sicurezza-promesse-e-omissioni-di-meloni",
    "content": "di Nello Trocchia\nIl Domani, 10 gennaio 2026\n“Se vogliamo garantire la sicurezza occorre lavorare tutti nella stessa direzione, governo, polizia, magistratura, che è fondamentale in questo disegno”, ha detto la presidente Meloni attaccando i giudici. Poi ha elencato successi, arresti e sequestri, sui quali il governo non ha alcun ruolo. “Lo stato non indietreggia”, dice la presidente del Consiglio, Giorgia Meloni. Palazzi sgomberati, mafiosi arrestati, patrimoni sequestrati alle organizzazioni criminali e, perfino, la difesa strenua dei decreti sicurezza. Nell’annuale conferenza stampa, Meloni elenca successi e individua i soliti responsabili di quello che nelle politiche securitarie non funziona: i magistrati.\n“Se vogliamo garantire la sicurezza occorre lavorare tutti nella stessa direzione, governo, polizia, magistratura, che è fondamentale in questo disegno. Per non rendere vano il lavoro del Parlamento e delle forze dell’ordine faccio un appello a lavorare tutti nella stessa direzione per garantire la sicurezza dei cittadini. Le faccio due, tre casi escluso quello del capotreno. Ricordo il caso dell’imam di Torino, la polizia ne dimostra la pericolosità per i contatti con i terroristi, l’espulsione disposta dal ministro è stata bloccata. Lo scorso novembre la madre ha ucciso il figlio di nove anni, era stata denunciata più volte, ma l’autorità giudiziaria aveva ritenuto di lasciarla a piede libero. Ad Acerra un imprenditore è stato arrestato e poi è stato subito scarcerato. Così è vano il lavoro delle forze dell’ordine e del parlamento”. Uno schema rodato, già applicato anche sul fallimentare progetto albanese, con la costruzione di centri per i rimpatri in quel territorio, con spese folli di soldi pubblici ed efficacia zero. Anche in quel caso la colpa di quel clamoroso fallimento è dei giudici.\nQuello che non dice la presidente del Consiglio è che sono i magistrati ad arrestate i mafiosi, a sequestrare i patrimoni alla criminalità organizzata. Quei pubblici ministeri antimafia obiettivo di strali quando indagano sui politici e destinatari di encomi quando si occupano di mafiosi. Basti pensare a quanto accaduto ai magistrati di Palermo. Ai pm antimafia la maggioranza di destra e il governo vogliono sottrarre strumenti a partire dalle intercettazioni con la risibile motivazione dei costi sostenuti, si tratta di una cifra inferiore ai 200 milioni di euro all’anno, ampiamente recuperata con le confische. È stata già approvata una riforma che ha fissato un limite massimo di 45 giorni per la durata complessiva delle operazioni di intercettazione per i reati contro la pubblica amministrazione, una ghigliottina che taglia le gambe alle inchieste sulla corruzione, talvolta preludio di quelle antimafia. Senza dimenticare quanto la sua maggioranza stia contribuendo alla riscrittura delle stragi di mafia: con il tentativo di eliminare da quella storia le ombre nere esterne a Cosa nostra.\nMa sono le aggravanti e nuovi reati introdotti, più di cinquanta, dai provvedimenti della maggioranza che hanno contribuito a ingolfare procure e tribunali, rendendo la giustizia una macchina ancora più elefantiaca. Il modello è l’impunità per i colletti bianchi, questo è il governo che ha cancellato l’abuso d’ufficio, e la repressione per chi vive nella marginalità sociale. La presidente del Consiglio ha rivendicato anche lo sgombero dei palazzi, c’è sempre un assente ingiustificato: lo stabile di Casapound. La legalità è un concetto elastico, si applica in modo stringente ai nemici e molto lasco per i vecchi amici.",
    "author": "Nello Trocchia\nIl Domani",
    "source": "Il Domani",
    "published_date": "2026-01-10"
  },
  "https://ristretti.org/la-crociata-contro-i-giudici-in-nome-dello-stato-di-polizia": {
    "title": "La crociata contro i giudici in nome dello Stato di polizia",
    "link": "https://ristretti.org/la-crociata-contro-i-giudici-in-nome-dello-stato-di-polizia",
    "content": "di Michele Gambirasi\nIl Manifesto, 10 gennaio 2026\nI casi di cronaca trasformati in propaganda. Meloni: “Spesso i magistrati sulla sicurezza rendono vano il lavoro del Parlamento, del governo e delle forze dell’ordine. Posso citare decine di casi”. La replica dell’Anm: “La costante delegittimazione dei magistrati è pericolosa per la tenuta dello stato di diritto”. Non è una questione solo di campagna referendaria. Certo, quella è alle porte ed è sempre bene alimentarla, e l’argomento lo hanno offerto i cartelloni esposti dal comitato per il No, già bersagliati negli scorsi giorni. “Se chi ha nel suo dna la ricerca della verità scrive una menzogna per difendere la sua campagna, questo delegittima. Così come le menzogne delegittimano la politica e i giornalisti” ha detto ieri la premier Meloni durante l’annuale conferenza stampa, in riferimento allo slogan “Vorresti giudici che dipendono dalla politica?”.\nMa l’attacco più duro nei confronti della magistratura ieri Giorgia Meloni lo ha sferrato agganciandosi al tema delle inchieste, mettendone in discussione l’esito.\n“Se vogliamo garantire sicurezza occorre lavorare tutti nella stessa direzione: governo, forze di polizia e magistratura, che è fondamentale in questo disegno” ha detto nel corso della conferenza stampa di inizio anno. Dunque ha citato alcuni casi di cronaca: su tutti quello di Mohamed Shahin, l’imam di Torino di cui il Viminale aveva decretato l’espulsione e poi è stato liberato dalla Corte d’appello di Torino che ne ha smentito la pericolosità. Decisione confermata ieri dalla Cassazione, che ha annullato con rinvio il provvedimento di espulsione dopo il ricorso del Viminale. “La polizia dimostra la sua pericolosità, il ministro ne dispone l’espulsione e l’espulsione viene bloccata. Posso citare decine di casi. Quando questo accade è vano il lavoro delle forze dell’ordine e del Parlamento. Un appello a lavorare tutti nella stessa direzione può fare la differenza” ha attaccato Meloni.\nIl “disegno”, per usare le parole della premier, sarebbe quindi una sostanziale revisione del meccanismo di funzionamento dello stato di diritto e della separazione dei poteri, in ragione di una necessaria continuità tra le decisioni prese dalla maggioranza e la loro applicazione nei tribunali. Il messaggio è tanto semplice quanto efficace, rivolto peraltro con una notevole sincerità nonostante punti direttamente alle istituzioni di garanzia, verso cui il fastidio non è stato mai celato. Da questo punto di vista le accuse da parte del governo si sono sommate da inizio legislatura: dai centri per le procedure accelerate di frontiera in Albania, i cui trattenimenti sono stati disapplicati dai giudici dell’immigrazione in forza delle normative Ue, di cui ieri Meloni ha rivendicato il cambio di direzione (“abbiamo ribaltato la linea Ue in tre anni”), al progetto salviniano del Ponte sullo stretto bocciato dalla Corte dei conti (ridimensionata con una riforma approvata a fine dicembre), passando per il caso Almasri, quando la premier descrisse l’indagine della procura di Roma come “un danno per la nazione”, accusando “un pezzetto di magistratura” di voler “governare”.\nMa quelli di ieri non sono stati attacchi, giura la premier, solo accorati appelli al buon senso: “Ho fatto un elenco delle responsabilità dei magistrati sulle questioni di sicurezza. Chi ha ruoli di responsabilità è chiamato a quelle responsabilità. Il tema della delegittimazione non c’è”. “I Magistrati italiani svolgono il compito previsto dalla Costituzione, quello di applicare la legge e tutelare i diritti - ha risposto ieri l’Associazione nazionale magistrati -. Lo hanno fatto in maniera equilibrata nonostante i pesanti attacchi ricevuti da più parti. La costante delegittimazione dei magistrati, del loro lavoro e delle decisioni prese solo ed esclusivamente in base alla legge è pericolosa per la stessa tenuta dello Stato di diritto”. “All’università si impara che la magistratura deve tutelare i diritti e le garanzie di tutti, a prescindere dagli orientamenti in materia di sicurezza delle maggioranze di turno. Chi è garantista sul serio lo sa bene” ha detto il segretario di Area, Giovanni Zaccaro.\nGaleazzo Bignami, capogruppo meloniano alla Camera, ha saldato il legame tra sicurezza e campagna referendaria: per rendere più sicure le città, ha detto, “è necessario una riforma della giustizia, come quella su cui voteremo in primavera, che liberi i magistrati dal peso delle correnti, che di fatto li porta ad un’applicazione ideologica delle leggi, consumata sulla pelle dei cittadini stessi”. Non solo votare contro i giudici, ma votare per la propria sicurezza.\nIeri la premier ha confermato che la consultazione si terrà il 22 e il 23 marzo, e che la decisione verrà presa nel prossimo consiglio dei ministri prima del 17 gennaio. “La data ci sembra ragionevole” ha detto Meloni, che ha deciso di non attendere il termine del 30 gennaio per la raccolta delle firme, il cui comitato sta preparando il ricorso.",
    "author": "Michele Gambirasi\nIl Manifesto",
    "source": "Il Manifesto",
    "published_date": "2026-01-10"
  },
  "https://ristretti.org/santalucia-attacco-grave-tuteliamo-i-diritti-senza-guardare-ai-governi": {
    "title": "Santalucia: “Attacco grave, tuteliamo i diritti senza guardare ai governi”",
    "link": "https://ristretti.org/santalucia-attacco-grave-tuteliamo-i-diritti-senza-guardare-ai-governi",
    "content": "di Conchita Sannino\nLa Repubblica, 10 gennaio 2026\n“Le parole della presidente Meloni? Le leggo adesso e mi pare rivelino un fraintendimento davvero pericoloso sul ruolo del potere giudiziario. E questo lo dico al di là di vicende specifiche e delle varie polemiche. Dalle quali, peraltro, ho sempre cercato di prendere ogni possibile distanza”. Giuseppe Santalucia è appena uscito dalla camera di consiglio, quando si accorge che la premier ha citato in conferenza stampa, a proposito dei casi di presunta malagiustizia, proprio quello che era sul suo tavolo.\nPresidente del collegio della Cassazione che ieri ha infatti emesso la sentenza sulla liberazione dell’imam di Torino Mohamed Shahin - la suprema Corte ha deciso un annullamento con rinvio, e Shahin per ora non torna in Cpr - Santalucia è stato anche presidente dell’Anm fino a un anno fa. Oggi, da iscritto alla corrente progressista di Area, partecipa alla campagna per il no.\nPresidente Giuseppe Santalucia, la premier Meloni lamenta che le toghe “spesso rendono vano il lavoro di forze dell’ordine e parlamento”...\n“Si tratta, appunto, di un clamoroso equivoco. Va detto con la massima serenità: il compito dei giudici è la tutela dei diritti. Non altro. E quindi non ha senso leggerlo e interpretarlo in termini di collaborazione o contrapposizione con l’esecutivo. La giurisdizione è altro dai governi. Occorre prenderne atto e non continuare nel chiedere alla magistratura di tradire il senso della sua missione istituzionale”.\nLei sta dicendo: chi ha responsabilità di governo fa un mestiere, le toghe ne fanno un altro. Vede opacità su questo?\n“Vedo che non se non si compie uno sforzo di comprensione dei rispettivi ruoli non si potrà porre fine alle polemiche che riaffiorano: a ogni sentenza che non è gradita, a ogni provvedimento giudiziario che si percepisce non in linea con le attese governative”.\nLa presidente del Consiglio ha anche citato il caso dell’imam di Torino. Come spiegare ai non addetti ai lavori quanto é avvenuto?\n“Con un semplice concetto. La tutela della sicurezza, bene essenziale, va perseguita all’interno di un quadro di regole e di principi inderogabili. Non è possibile ricercare e assicurare sicurezza se non realizzando pienamente i diritti fondamentali. Questo è il principio guida di tutte le democrazie liberali”.\nSignifica, come nel caso dell’imam, che si possono dire cose gravi, esprimere giudizi esecrabili ma non per questo si può essere privati della libertà?\n“La prego su questo di non pormi altre domande. Io non posso e non voglio parlare dei casi singoli...”.\nTra una settimana peraltro si leggeranno le motivazioni della sentenza…\n“Certo, per le singole vicende devono parlare le sentenze e gli atti. Io mi limito a ribadire quale dev’essere la direttrice su cui devono orientarsi tutti gli organi dello Stato, giudici compresi”.\nLei è impegnato nella campagna referendaria. Condivide la strategia comunicativa dell’Anm che dice: “Se non vuoi giudici che dipendono dalla politica, vota no”?\n“Credo sia una comunicazione sintetica ed efficace, che pone sul tavolo i rischi molto reali di una riforma che non pensa in alcun modo a migliorare la giustizia”.\nMa quei manifesti, secondo la premier, dicono il falso: “Cose campate in aria”.\n“Osservo che il governo, lo stesso ministro Nordio, confermano i nostri timori, e cioè quanto l’Anm sostiene da tempo”.\nA cosa allude?\n“Il ministro Nordio ha detto che non comprende la contrarietà alla riforma della segretaria del Pd. In fondo, ragionava, la riforma converrà a tutti, sarà di vantaggio anche per il centrosinistra, quando dovesse andare al governo...”.\nE quindi?\n“Quindi anche per il ministro la riforma serva a rivedere i rapporti tra giudici e politica: a tutto vantaggio della politica. È quel che come magistrati, tra l’altro di vari orientamenti, cerchiamo da tempo di dire e di spiegare”.\nSulla data del referendum: se il governo forzasse, fissandola prima della scadenza del 30 gennaio?\n“Guardo a questo sforzo e a questo impegno della raccolta delle firme con il massimo rispetto, e penso che anche il governo nel suo complesso terrà conto, nelle sue prossime determinazioni, dell’importanza democratica dell’iniziativa”.\nLei sta incontrando cittadini, associazioni: siete sicuri che il no stia recuperando? È fiducioso?\n“Sono molto fiducioso, lo confesso. La nostra Costituzione è ancora viva, vitale. Specie in tempi come questi, ha molto da dare anche alle generazioni che verranno. E i cittadini questo lo sanno”.",
    "author": "Conchita Sannino\nLa Repubblica",
    "source": "La Repubblica",
    "published_date": "2026-01-10"
  },
  "https://ristretti.org/referendum-giustizia-meloni-conferma-la-data-22-e-23-marzo": {
    "title": "Referendum giustizia, Meloni conferma la data: 22 e 23 marzo",
    "link": "https://ristretti.org/referendum-giustizia-meloni-conferma-la-data-22-e-23-marzo",
    "content": "di Enza Miriami\nIl Messaggero, 10 gennaio 2026\nPer cosa si vota e come funziona. Cerchiate in rosso le date del 22 e 23 marzo 2026. In quei giorni gli italiani saranno chiamati a esprimersi sulla riforma della Giustizia approvata dal Parlamento attraverso un referendum confermativo, cioè senza quorum. È iniziato ufficialmente il conto alla rovescia per il referendum confermativo sulla separazione delle carriere. Con l’annuncio di Meloni delle date di apertura dei seggi, fissate per il 22 e 23 marzo, la consultazione entra nella sua fase decisiva. Gli italiani saranno chiamati a confermare o meno la riforma della Giustizia approvata dal Parlamento. Si tratta di una consultazione che, a differenza del referendum abrogativo, non richiede il raggiungimento del quorum per essere valida, sarà sufficiente la maggioranza relativa dei voti espressi.\nSuperato il quarantacinquesimo minuto, la partita sulla separazione delle toghe entra nel secondo tempo. Una sfida che, indipendentemente dal risultato finale, è destinata a incidere sugli equilibri politici. Le squadre del sì e del no prendono forma, con frontwoman e frontman ormai schierati e pronti a guidare la corsa chi verso il sì e chi verso il no. Giorgia Meloni resta bordo campo rispetto all’esito della consultazione, chiarendo di non voler legare le sorti dell’esecutivo al risultato del referendum. Una posizione ribadita più volte ed espressa anche oggi durante la conferenza stampa di inizio anno: “Non intendo dimettermi nel caso in cui gli italiani dovessero dire bocciare la riforma”. La riforma, firmata dal ministro della Giustizia Carlo Nordio e approvata integralmente dal Parlamento, interviene sul Titolo IV della Costituzione. La misura introduce una distinzione tra magistratura giudicante e requirente, ovvero tra giudici e pubblici ministeri. Attualmente, pur svolgendo funzioni diverse, giudici e pm seguono lo stesso percorso formativo e possono passare, una sola volta nei primi dieci anni di carriera, da una funzione all’altra. Con la riforma, invece viene prevista a monte una netta distinzione, istituendo due percorsi professionali separati fin dall’ingresso in magistratura. Un secondo intervento della riforma costituzionale è l’introduzione di due Consigli Superiori della Magistratura: uno per la magistratura giudicante e uno per quella requirente, superando l’attuale assetto unitario.\nEntrambi continueranno ad essere presieduti dal capo dello Stato e saranno composti per un terzo da membri laici e per due terzi da togati. I primi saranno estratti a sorte da un elenco predisposto dal Parlamento, mentre i secondi saranno sorteggiati tra i magistrati in possesso dei requisiti specifici che verranno poi stabiliti in seguito da una legge ordinaria. La durata dell’incarico sarà di quattro anni, senza possibilità di partecipare a un ulteriore sorteggio.\nInfine la riforma introduce anche l’istituzione dell’Alta Corte disciplinare che si occuperà degli illeciti disciplinari dei magistrati, funzione che di fatto viene tolta dalle competenze dei Csm. L’Alta Corte sarà composta da quindici membri così composti: tre saranno nominati dal Presidente della Repubblica; tre saranno estratti a sorte da un elenco di giuristi redatto dal Parlamento; sei saranno estratti a sorte tra i magistrati giudicanti con vent’anni di attività ed esperienze in Cassazione. Gli ultimi tre, invece, saranno sorteggiati tra i magistrati requirenti con vent’anni di attività e anch’essi con esperienza in Cassazione.",
    "author": "Enza Miriami\nIl Messaggero",
    "source": "Il Messaggero",
    "published_date": "2026-01-10"
  },
  "https://ristretti.org/giustizia-il-referendum-e-trasversale": {
    "title": "Giustizia, il referendum è trasversale",
    "link": "https://ristretti.org/giustizia-il-referendum-e-trasversale",
    "content": "di Giorgio Merlo\nhuffingtonpost.it, 10 gennaio 2026\nNon ci sono schieramenti politici precostituiti. Una prassi che ha quasi sempre caratterizzato l’istituto referendario nelle vicende politiche del nostro paese. Il referendum, di per sé, e anche quello costituzionale, è per sua natura politicamente trasversale. Ovvero, non ci sono schieramenti politici precostituiti. Una prassi che ha quasi sempre caratterizzato l’istituto referendario nelle vicende politiche del nostro paese. Basti pensare che anche per lo storico referendum del 1974 sul divorzio, nella stessa area cattolica italiana - ed eravamo nel ‘74 dove l’unità politica dei cattolici non era certamente un dogma ma, comunque sia, una prassi molto collaudata e praticata dai cittadini elettori di orientamento cattolico - c’era un pluralismo di opinioni e, di conseguenza, di scelte elettorali. Voglio dire, cioè, che anche nel ‘74 per non parlare dell’altro grande e storico referendum del 1981 sulla legalizzazione dell’aborto, il pluralismo nel mondo cattolico italiano era già un dato fortemente acquisito e sedimentato.\nE, del resto, si tratta di una costante che è durata nel tempo. Perché, semplicemente, è la storia dei referendum nel nostro paese. E anche dei referendum che hanno un timbro costituzionale come quello che andremo a votare nei prossimi mesi sulla giustizia. Basti pensare alle divisioni presenti nel campo dell’attuale sinistra italiana proprio sul tema della riforma della giustizia. Come, del resto, nel campo stesso degli operatori della giustizia: dai magistrati agli avvocati. Un pluralismo di opinioni che conferma come il referendum non si possa mai trasformare solo e soltanto in una battaglia politica frontale di un partito contro l’altro o, peggio ancora, di uno schieramento politico contro l’altro. E chi fa questo errore, di norma, ne esce sconfitto anche sotto il profilo politico. E la stessa riflessione riguarda anche l’altro grande campo della politica italiana, anche se oggi molto frantumato e diviso al suo interno. Parlo della cosiddetta area cattolica e centrista. Perché rientra nella vulgata progressista - soprattutto ad opera della stampa compiacente di sinistra e antigovernativa - sostenere che i cattolici, i Popolari o gli ex democristiani votano compattamente per il No. Come ovvio, si tratta di una palese, e pubblica, falsità e mistificazione.\nCerto, esiste una componente nell’area cattolica che voterà convintamente contro la riforma Nordio a conferma, appunto, del pluralismo che attraversa anche quel campo politico e culturale. E forse nello stesso centro destra - anche se apparentemente non è così - ci saranno settori e componenti più tiepidi nei confronti della riforma costituzionale sulla giustizia.\nInsomma, è inutile forzare una realtà che, prima o poi, si rivolta contro. Si tratta di un “metodo” da cui non si può e non si deve prescindere quando si parla di un confronto sul referendum. E anche questa volta, soprattutto in vista del prossimo referendum, si deve rispettare questa prassi che non solo risponde a un corretto criterio metodologico ma, soprattutto, rappresenta anche il vero “spirito” di una consultazione referendaria. Anche quando si tratta di un referendum delicato e articolato come quello sulla riforma costituzionale della giustizia. Ne va della credibilità della politica e, soprattutto, delle nostre istituzioni democratiche.",
    "author": "Giorgio Merlo",
    "source": "huffingtonpost.it",
    "published_date": "2026-01-10"
  },
  "https://ristretti.org/separazione-delle-carriere-le-dichiarazioni-difensive-di-adriano-sofri-sono-ancora-una-lezione": {
    "title": "Separazione delle carriere, le dichiarazioni difensive di Adriano Sofri sono ancora una lezione",
    "link": "https://ristretti.org/separazione-delle-carriere-le-dichiarazioni-difensive-di-adriano-sofri-sono-ancora-una-lezione",
    "content": "di Simona Bonfante\nIl Riformista, 10 gennaio 2026\nAdriano Sofri interviene nell’udienza del 18 gennaio 2000 del processo di revisione celebrato presso la Corte d’Appello di Venezia. È l’ultima udienza dell’ultimo grado di giudizio, prima che un’ultima sentenza lo condanni definitivamente. Un inciso, nelle dichiarazioni difensive di Sofri, riporta alla perenne attualità della questione giustizia. Riguarda la separazione delle carriere, di cui anche al tempo si discuteva. Sofri si dice agnostico nel merito della separazione ma aggiunge un “ma”, enorme. “\nQuando il Presidente del dibattimento di primo grado, Manlio Minale, conduce il procedimento nei nostri confronti essendo già stato assegnato come Procuratore aggiunto alla Procura di Milano\n- dice Sofri\n- siamo in un caso in cui il Presidente, mentre sta ora giudicando noi, sta giudicando l’operato dei suoi colleghi in un processo in cui la Procura si è esposta moltissimo\n”.\nIl “ma” di Sofri indica l’abisso tra la giustizia ideale raccontata dai magistrati - che non esiste - e la giustizia reale, che deve far paura proprio a chi non ha nulla da cui doversi difendere. L’incubo di Sofri, Pietrostefani e Bompressi inizia a fine luglio 1988, sedici anni dopo l’assassinio del commissario Calabresi, avvenuto il 17 maggio 1972. I tre, che all’epoca del crimine erano massimi dirigenti di Lotta Continua, vengono accusati sedici anni dopo il fatto da un loro compagno, l’attivista Leonardo Marino, che si autodenuncia dell’omicidio e chiama i tre ex compagni in correità. La versione di Marino contraddice quella dei testimoni oculari del tempo, non trova riscontri nelle investigazioni, cambia via via che le “confessioni” vengono smentite dalle difese. Eppure Marino non smette di essere creduto.\nDopo la condanna in primo grado come mandante dell’omicidio Calabresi, Adriano Sofri rinuncia all’appello. Era certo che l’assenza di prove e la natura calunniosa delle accuse di Marino fossero così manifeste che l’unica decisione possibile per la Corte d’Assise d’Appello di Milano fosse l’assoluzione piena. L’ex leader di Lotta Continua non si presenta al processo, rinuncia a difendersi in aula e in effetti l’assoluzione arriva. Sofri e i co-imputati, Ovidio Bompressi e Giorgio Pietrostefani, vengono assolti dalla condanna di omicidio per la quale avevano già scontato una parte, ancora minima, della condanna a 22 anni, 24 per Bompressi, il cosiddetto esecutore materiale.\nLa Corte d’Assise aveva deciso in maggioranza per l’assoluzione degli imputati, ma il Presidente era per la condanna. Così, nel redigere le motivazioni, il giudice argomentò per centinaia di pagine le ragioni della colpevolezza degli imputati, relegando a quattro paginette finali i motivi dell’assoluzione. Una sentenza così contraddittoria e insostenibile sul piano logico da essere considerata un deliberato atto suicida. Il magistrato voleva che il giudizio fosse annullato dall’Alta Corte di Cassazione, come in effetti fu.\nIl processo durò undici anni. Si concluse definitivamente nel 2000, con il rigetto della richiesta di revisione proposta dalla difesa e ammessa dalla Corte di Cassazione. Sofri, Bompressi, Pietrostefani furono consegnati alla storia come colpevoli di omicidio con sentenza definitiva, sebbene l’intero processo abbia dimostrato solo la paradossale mendacia di un personaggio misero e truffaldino, un finto pentito che avrebbe dovuto essere processato per calunnia, non incensato delle stigmate del santo, come invece incredibilmente fu. “Se dovessi essere condannato, combatterò questa ingiustizia fino all’ultima stilla di vita”. Così Adriano Sofri, l’8 gennaio 2000, innanzi la Corte d’Appello di Venezia, prima dell’ultima ingiusta sentenza di condanna.",
    "author": "Simona Bonfante\nIl Riformista",
    "source": "Il Riformista",
    "published_date": "2026-01-10"
  },
  "https://ristretti.org/la-giustizia-italiana-non-riesce-a-liberarsi-della-carta": {
    "title": "La giustizia italiana non riesce a liberarsi della carta",
    "link": "https://ristretti.org/la-giustizia-italiana-non-riesce-a-liberarsi-della-carta",
    "content": "ilpost.it, 10 gennaio 2026\nPer digitalizzare i processi ci stiamo mettendo più tempo del previsto, a causa di malfunzionamenti e qualche resistenza culturale. Le procure e i tribunali più grandi e importanti d’Italia - Roma, Milano, Napoli e Torino - hanno rimandato di altri sei mesi l’obbligo di depositare atti di inchiesta e processuali nel sistema informatico allestito dal ministero per digitalizzare la giustizia italiana. Non è la prima volta che succede. Già all’inizio dello scorso anno procuratori e presidenti di tribunali avevano prorogato le scadenze, via via rimandate nel corso dell’anno. La digitalizzazione di inchieste e processi è molto più lenta e complicata del previsto in parte per malfunzionamenti del sistema informatico, in parte per lo scarso adattamento e le resistenze culturali di molti magistrati, giudici e avvocati che non riescono a liberarsi dei faldoni di carta.\nLe regole e gli obblighi del processo penale telematico sono stati introdotti con la cosiddetta riforma Cartabia, approvata nel 2021, ma della necessità di digitalizzare inchieste e processi si discuteva da almeno due decenni. La digitalizzazione prevede che tutti gli atti - dalla denuncia alla sentenza definitiva - vengano prodotti, trasmessi e archiviati in formato informatico. Nel 2026 può sembrare una cosa dovuta e scontata, ma non lo è per un sistema complesso come quello giudiziario, da sempre un po’ refrattario all’innovazione.\nLa prima fase spetta alla polizia giudiziaria, che non dovrebbe più trasmettere le notizie di reato con i faldoni cartacei, ma in un portale messo online dal ministero della Giustizia. Questo portale si chiama ​NdR (Portale Notizie di Reato), riceve i dati e li archivia nei sistemi della procura, dove possono essere consultati dai magistrati. Il sistema informatico della procura invece è stato chiamato APP (sta per Applicativo Processo Penale, ma molti addetti ai lavori pensano che sia erroneamente un’app). Verbali di sequestro, informazioni e atti di indagine dovrebbero essere creati fin da subito come documenti digitali e firmati elettronicamente da chi li carica.\nGli obblighi valgono anche per gli avvocati. Anche loro devono caricare nomine, memorie, istanze e querele su un portale chiamato PDP (Deposito atti Penali), non più via posta elettronica o su carta. Dallo stesso portale gli avvocati possono tenere d’occhio la situazione dei loro assistiti aggiornata in tempo reale e scaricare i file - compresi audio e video - relativi alle indagini senza più dover andare in procura con hard disk o chiavette USB. Nella fase del processo, i giudici dovrebbero consultare tutti gli atti su un tablet o un monitor installato in aula, eliminando i carrelli pieni di faldoni di carta.\nSe va storto qualcosa in ognuno di questi passaggi c’è il rischio di bloccare o rallentare inchieste e processi, come d’altronde è successo molte volte nell’ultimo anno. Procuratori e giudici dicono che il sistema informatico APP si blocca spesso, impedendo il caricamento degli atti, in particolare di documenti pesanti come gli audio delle intercettazioni o i video. È anche difficile capire se un caricamento è andato a buon fine oppure no, perché spesso il sistema restituisce codici di errore difficili da interpretare. L’incertezza alimenta i timori di compromettere inchieste e processi, perché gli errori tecnici possono teoricamente rendere inammissibili gli atti, con conseguenze per l’accusa o per la difesa.\nOltre ai malfunzionamenti ci sono anche altri problemi. In molti uffici giudiziari ci sono computer datati, che faticano a gestire i software del ministero o anche solo file di grandi dimensioni. Inoltre non sempre il personale amministrativo è stato formato in modo adeguato. Molti atti continuano a essere scritti in Microsoft Word, stampati, firmati a mano e poi scansionati rendendo i fascicoli di indagine pesanti e difficili da consultare.\nIn una transizione così complessa hanno un ruolo anche le resistenze culturali. Durante momenti di confronto sul processo penale telematico organizzati nell’ultimo anno, diversi magistrati si sono lamentati del fatto che la digitalizzazione li costringa a fare una parte del lavoro prima riservato ai cancellieri, per esempio la gestione dei file. Alcuni sostengono inoltre che la lettura di un fascicolo di indagine su carta permetta di avere una migliore visione d’insieme dell’inchiesta perché sfogliando gli atti si ha una percezione diversa e migliore delle prove. È una convinzione simile a chi sostiene che leggere un ebook e un libro siano due cose completamente diverse.\nIl rischio di errori e di perdere atti ha costretto il ministero a prevedere una serie di regole per gestire i malfunzionamenti. Tra le altre cose è permesso tornare a mettere tutto su carta in caso di particolari esigenze processuali, come il rispetto della cosiddetta ragionevole durata del processo. Questa concessione è stata sfruttata da molte procure e tribunali per rimandare l’introduzione degli obblighi.\nNicola Gratteri, procuratore di Napoli, ha detto che il ministero ha rilasciato molte nuove versioni del sistema APP senza formare in modo adeguato il personale della giustizia e senza lasciare un tempo adeguato per sperimentare e adeguare l’organizzazione degli uffici giudiziari. Secondo Gratteri sarebbe stato necessario prevedere una doppia modalità, cartacea e digitale, perché le sperimentazioni sono incompatibili con la delicatezza degli atti, specialmente quelli relativi alle misure cautelari.\nRispondendo alla procura di Napoli, il ministero della Giustizia ha scritto in un comunicato che la transizione digitale di un sistema complesso come il processo penale non può avvenire senza criticità, ma che allo stesso tempo l’innovazione è indispensabile, anche per rispettare gli impegni presi con l’Unione Europea. Il ministero poi ha accusato la procura napoletana di aver iniziato ad adeguarsi molto in ritardo, anzi di essere addirittura stata l’ultima procura in Italia a farlo, con una lentezza che ora compromette il rispetto delle scadenze.\nIl procuratore capo di Torino Giovanni Bombardieri ha sospeso l’obbligo di caricare i documenti sul portale APP dopo un blocco di quattro giorni avvenuto a dicembre. Bombardieri l’ha definita una “completa paralisi” operativa che ha avuto conseguenze piuttosto gravi, perché per quasi una settimana non sono state iscritte nuove notizie di reato e non è stato possibile gestire le richieste di archiviazione.",
    "author": null,
    "source": "Ristretti Orizzonti",
    "published_date": "2026-01-10"
  },
  "https://ristretti.org/sequestro-dispositivi-informatici-decreto-valido-anche-se-privo-di-un-termine": {
    "title": "Sequestro dispositivi informatici, decreto valido anche se privo di un termine",
    "link": "https://ristretti.org/sequestro-dispositivi-informatici-decreto-valido-anche-se-privo-di-un-termine",
    "content": "di Francesco Machina Grifeo\nIl Sole 24 Ore, 10 gennaio 2026\nPer la Cassazione, sentenza n. 543/2025, va preservato il principio di proporzionalità ma non vi è la necessità di indicare dal principio una data ultima per l’estrazione e l’analisi dei dati. È legittimo il decreto di sequestro probatorio di dispositivi informatici privo dell’indicazione del termine di durata, o dei tempi di estrazione dei contenuti, considerato che sovente il Pm non è in grado di conoscerli preventivamente. Va infatti preservata la possibilità di svolgere approfondite indagini anche considerato che l’eccessiva durata è contestabile con una istanza di restituzione. Lo ha stabilito la VI Sezione penale, sentenza n. 543/2025, accogliendo il ricorso del Procuratore della Repubblica di Torre Annunziata contro l’ordinanza del Tribunale di Napoli che aveva annullato il sequestro probatorio dei dispositivi di due indagati per corruzione nell’ambito del cd. “sistema Sorrento”.\nSecondo il Tribunale, il Pm, nel prevedere che la ricerca di dati si estendesse per l’intero periodo del mandato del sindaco, non aveva adeguatamente motivato in ordine “alla delimitazione temporale dei dati da acquisire”, così violando il principio di proporzionalità. Il ricorrente in Cassazione ha invece dedotto che la legge non prevede la necessità di un indicare un termine, fra l’altro difficilmente determinabile a priori.\nLa Suprema corte per prima cosa ricorda che “il sequestro a fini probatori non può assumere una valenza meramente esplorativa, in quanto non è, nel disegno del legislatore, un mezzo di ricerca delle notizie di reato, ma solo della sua conferma”; e dunque “il vincolo reale imposto dal provvedimento di sequestro su dispositivi elettronici e telematici per finalità investigative deve essere proporzionato sotto specifici profili di ordine quantitativo, qualitativo e temporale”.\nIl Collegio ha poi ricordato che il rispetto del “principio di proporzionalità non consente ‘zone franchè e, dunque, la proporzione temporale del vincolo reale deve essere, nei limiti di una ragionevole previsione, considerata già al momento dell’adozione della misura cautelare reale”. La Corte costituzionale, peraltro, nella sentenza n. 170 del 2023, ha sottolineato la necessità di una “rapida selezione dei dati, con celere restituzione della disponibilità di tutti gli altri dati al titolare”.\n“La necessità di garantire la proporzionalità del vincolo reale, già al momento della sua genesi - scrive la Corte -, non impone, tuttavia, la necessità di indicare un esatto termine di durata del vincolo reale già nel decreto o di prefissare in termini determinati e inderogabili la durata delle operazioni di estrapolazione e di analisi dei dati informatici, in quanto il pubblico ministero non sarebbe obiettivamente in grado di prevedere gli stessi all’atto dell’emissione del decreto di sequestro probatorio e vi sarebbe il rischio di penalizzare in modo eccessivo e ingiustificato le stesse legittime iniziative dell’autorità giudiziaria volte all’accertamento dei reati”.\nLa giurisprudenza di legittimità, nelle pronunce sulla proporzionalità del sequestro probatorio, “non a caso, fa riferimento all’indicazione nel decreto di un termine “ragionevole” di durata delle operazioni, proprio per la consapevolezza della necessità per il Pubblico Ministero di fruire di un termine per estrapolare e analizzare i dati acquisiti tanto più ampio, quanto più esteso è il novero degli stessi”.\nE se “la protrazione del vincolo, nel rispetto dei principi di proporzionalità e di adeguatezza”, deve essere “limitata al tempo necessario all’espletamento delle operazioni tecniche”, si deve “tuttavia, rapportare la sua ragionevole durata alle difficoltà tecniche di apprensione dei dati”.\nNel caso specifico il ricorrente segnalava la “molteplicità delle imputazioni provvisorie” e “l’elevato numero dei dispositivi in sequestro”.\nInoltre, prosegue la decisione, “l’inosservanza o l’eccessiva durata del termine fissato potranno, peraltro, essere sindacate dal titolare dei beni sequestrati, proponendo una istanza di restituzione ai sensi dell’art. 262 cod. proc. pen. e, in caso di rigetto, ricorrendo al giudice per le indagini preliminari e al tribunale del riesame”.\nTutto ciò considerato, secondo il Collegio nel decreto impugnato “la scansione temporale delle operazioni di estrapolazione e analisi dei dati informatici acquisiti” è stata delineata dal Pubblico Ministero in termini “non apparenti, ma effettivi e rispettosi del canone di proporzionalità temporale del vincolo”. Il Pubblico Ministero, infatti, pur senza fissare date specifiche, ha dettato “una stringente e specifica scansione della consecuzione delle fasi di estrapolazione e di analisi dei dati appresi sui dispositivi elettronici in sequestro”.",
    "author": "Francesco Machina Grifeo\nIl Sole",
    "source": "Ristretti Orizzonti",
    "published_date": "2026-01-10"
  },
  "https://ristretti.org/sardegna-carceri-la-garante-e-un-disastro-la-situazione-non-e-piu-sostenibile": {
    "title": "Sardegna: Carceri, la Garante: “È un disastro, la situazione non è più sostenibile”",
    "link": "https://ristretti.org/sardegna-carceri-la-garante-e-un-disastro-la-situazione-non-e-piu-sostenibile",
    "content": "di Luigi Alfonso\nvita.it, 10 gennaio 2026\nDopo la rivolta nel carcere di Massama (Oristano), parla la garante regionale della Sardegna per le persone sottoposte a misure restrittive della libertà personale. “Siamo ormai al collasso in tutta l’Isola, spiega Irene Testa. “Abbiamo 2.583 detenuti ma i posti disponibili sono 2.374 e gli agenti della polizia penitenziaria sono troppo pochi. Problemi anche per la salute di molti ristretti con patologie gravi”. I disordini registrati nei giorni scorsi nella Casa di reclusione “Salvatore Soro” di Massama (Oristano, nella foto d’apertura) hanno brutalmente riportato alla ribalta della cronaca la precaria situazione penitenziaria isolana.\nI sindacati Sinappe e Osapp non hanno utilizzato giri di parole e l’hanno definita un’autentica rivolta. Numerosi detenuti hanno commesso atti vandalici in diverse aree della struttura, distruggendo alcune cassette degli idranti e gli arredi di un intero reparto, spaccando una tubatura dell’acqua che ha allagato un corridoio, mandando in frantumi le plafoniere. Inoltre, è stato bloccato in tempo un principio d’incendio appiccato da un detenuto nella sua cella.\n“Da tempo denunciamo la grave carenza di personale che sta mettendo seriamente a rischio la sicurezza dell’istituto”, è il commento di Raffaele Murtas, segretario regionale del Sinappe. “Gli agenti in servizio sono stremati, oltre il limite delle loro forze, e costretti a sostenere turni di servizio che vanno oltre ogni immaginabile ragionevolezza operativa, con carichi di lavoro non più compatibili con gli standard minimi di sicurezza. Nonostante ciò, il personale di polizia penitenziaria ha dimostrato ancora una volta professionalità, sangue freddo e senso del dovere, riuscendo a riportare la situazione sotto controllo in condizioni operative estremamente difficili. Abbiamo chiesto con urgenza un intervento immediato dell’Amministrazione per ripristinare le condizioni minime di sicurezza e un rafforzamento dell’organico”.\nLa garante - “Questo grave episodio è la diretta conseguenza di anni di progressiva trascuratezza dell’amministrazione penitenziaria nei confronti delle strutture, delle modalità di gestione dei detenuti e della carenza di personale”, sottolinea Irene Testa, garante regionale della Sardegna per le persone sottoposte a misure restrittive della libertà personale. “La situazione che si registra a Massama è soltanto la punta dell’iceberg. Perché lì si è arrivati a una forma di protesta così eclatante rispetto alle altre Case circondariali dell’Isola? Nei prossimi giorni visiterò nuovamente l’istituto e approfondirò la questione. Probabilmente hanno voluto richiamare l’attenzione generale rispetto a un problema che si sta aggravando di giorno in giorno, da anni. Ormai siamo al collasso”.\nI numeri - “In Sardegna sono disponibili 2.374 posti ma i detenuti sono 2.583, di cui circa 600 dell’alta sicurezza e oltre 700 extracomunitari”, spiega Testa. “I sardi sono 1.100, cioè meno della metà, e questo comporta una serie di problemi (di trasporto ed economici, per esempio) per i familiari che desiderano recarsi in visita ai loro cari. L’affollamento riguarda soprattutto la media e bassa sicurezza, in quanto le celle dell’alta sicurezza ospitano da uno a tre posti letto”. Nella Casa circondariale di Cagliari-Uta si contano 738 detenuti (di cui 32 donne) ma la struttura è stata progettata per 561 posti complessivi. A Sassari-Bancali, oltre ai 92 detenuti in regime di 41bis (un regime carcerario speciale, riservato solitamente a componenti di organizzazioni mafiose e terroristiche), ci sono 578 ristretti (23 donne) per 458 posti. A Tempio Pausania-Nuchis i detenuti sono 193 e i posti 163; a Massama-Oristano 296 per 264 posti, a Is Arenas-Arbus 138 per 126 posti, al “San Daniele” di Lanusei 39 per 33, a Isili 129 per 107, a Badu ‘e Carros-Nuoro 36 per 378 posti (in quanto buona parte della struttura è in fase di ristrutturazione: per questo motivo ci sono stati tantissimi trasferimenti), a Mamone 209 detenuti a fronte di 264 posti regolamentari ma 55 non disponibili, ad Alghero 165 per 156 posti.\n“La situazione è diventata incandescente, anche in un piccolo carcere com’è quello di Alghero, che in passato è sempre stato un gioiello di equilibrio tra numeri e qualità della vita, ma anche e soprattutto per il recupero”, sottolinea Irene Testa. “L’ambiente, nella struttura catalana, è sempre stato tranquillo. Eppure, di recente, gli agenti di polizia penitenziaria sono scesi in piazza per porre l’accento sulle disastrose condizioni di lavoro cui sono sottoposti da tempo. Tra l’altro, contrariamente a quanto accadeva in passato, hanno inserito alcuni detenuti con disagi psichiatrici che ora convivono con le persone che questi disagi non li hanno, perché lì ci sono i cameroni e non le celle per due persone. Gli stessi agenti non hanno fatto un percorso di formazione adeguato per poter gestire questi casi problematici, e ciò comporta enormi difficoltà di convivenza. Anni fa c’erano 80 detenuti, oggi sono più del doppio ma gli agenti sono ancora 70. È impensabile proseguire così”.\nL’esposto alla Procura della Repubblica - Non ci sono soltanto i numeri in disequilibrio a creare enormi difficoltà. “Di recente ho presentato un esposto alla Procura della Repubblica, segnalando le pessime condizioni in cui sono stati eseguiti i trasferimenti di numerosi detenuti dal carcere di Badu ‘e Carros (Nuoro) agli altri istituti di pena dell’Isola”, precisa la garante. “E questo, nonostante ci siano precise disposizione di legge in materia. Le linee guida riguardano sia i detenuti che arrivano in Sardegna dalla penisola ma anche quelli che vengono trasferiti nelle carceri dello stesso territorio regionale. Ebbene, raramente sono state rispettate: non sono stati avvertiti i parenti, non è stata data la possibilità ai detenuti di prepararsi e di comprendere l’impatto con il nuovo istituto, e via discorrendo. Ho avuto modo di intervistare tutti i ristretti arrivati dal carcere “Regina Coeli” di Roma: la maggior parte di loro aveva iniziato una serie di percorsi trattamentali, moltissimi stavano studiando mentre altri aspettavano da un momento all’altro l’avvio di attività di cui avrebbero beneficiato. Arrivati qui, tutto si è bloccato. Inoltre, il trasferimento dalla penisola alla Sardegna comporta comprensibili limiti per i loro familiari. Tutto questo ha creato un fortissimo malcontento all’interno delle strutture di detenzione perché, di fatto, si impedisce a queste persone di esercitare i loro diritti. Le proteste sono diffuse, solo che a Massama sono state più eclatanti: storicamente, a lunghi periodi di silenzio seguono incidenti che esplodono all’improvviso”.\nTesta poi precisa: “Ho trascorso le ultime settimane a girare da un carcere all’altro perché si è allargata la protesta dei detenuti sardi trasferiti da Badu e Carros agli altri istituti. Attraverso i loro avvocati o i familiari più stretti mi hanno comunicato in tanti che non stanno beneficiando dei colloqui, delle telefonate e di trattamenti sanitari importanti. Questo è attribuibile in particolar modo alla lentezza della burocrazia: il poco personale amministrativo non riesce a star dietro a tutti questi adempimenti. Ma per chi sta rinchiuso in carcere, i problemi vengono percepiti in maniera ancor più amplificata. Ricordo, per esempio, alcuni casi di persone che a Nuoro godevano di cure mediche appropriate alle loro condizioni mentre a Bancali non hanno farmaci e neppure un medico che li segua passo dopo passo. E sappiamo bene che per, prenotare una visita all’esterno, occorrono mesi e mesi. La situazione sta degenerando: se anche nelle carceri più piccole si registrano reazioni di una certa portata, significa che sono stati superati certi limiti. Fingere di non sentire e non vedere, non porterà a niente di buono: siamo in presenza di una polveriera che è pronta a esplodere. In Sardegna come in buona parte d’Italia”.",
    "author": "Luigi Alfonso",
    "source": "vita.it",
    "published_date": "2026-01-10"
  },
  "https://ristretti.org/vasto-ch-disordini-nel-carcere-dopo-la-morte-di-un-detenuto": {
    "title": "Vasto (Ch). Disordini nel carcere dopo la morte di un detenuto",
    "link": "https://ristretti.org/vasto-ch-disordini-nel-carcere-dopo-la-morte-di-un-detenuto",
    "content": "chietitoday.it, 10 gennaio 2026\nSi tratta del secondo decesso in meno di una settimana. Il sindacato Uil Pa segnala le proteste di un gruppo di internati e la presenza di contusi fra gli agenti di polizia penitenziaria. Gravi disordini segnalati nelle ultime ore all’interno della casa circondariale di Vasto dove un gruppo di detenuti starebbe protestando dopo il decesso, avvenuto la scorsa notte, di un detenuto - il secondo in meno di una settimana - e alcuni agenti di polizia penitenziaria, per mantenere l’ordine e la sicurezza, sarebbero rimasti feriti. A renderlo noto è il sindacato Uilpa.\n“Nella notte - riferisce Gennarino De Fazio, segretario generale della Uilpa polizia penitenziaria - un internato è morto nella sua branda della casa di lavoro di Vasto per apparenti cause naturali. Tuttavia, si tratta del secondo decesso, in meno di una settimana, il precedente sabato scorso, quando un ristretto è morto anch’egli, sembrerebbe, per cause naturali. Questo però avrebbe innescato le violenti proteste di un gruppo di internati, pare su due piani della struttura, con notevoli difficoltà per la polizia penitenziaria, fra cui si registrerebbero dei contusi, per mantenere l’ordine e la sicurezza. Agenti liberi dal servizio sono stati richiamati e altri rinforzi stanno accorrendo da altre sedi penitenziarie, mentre l’istituto è presidiato all’esterno anche dalle altre forze dell’ordine. Non c’è pace, non c’è sicurezza, ma non vi è neppure dignità detentiva per i reclusi e lavorativa per gli operatori nelle carceri, in emergenza sempre più profonda ed evidente”.\nPer il sindacato, sebbene a Vasto non si registri sulla carta sovraffollamento, l’organico è sotto del 53% (67 agenti assegnati quando ne necessiterebbero 143). “Nell’auspicio che i disordini a Vasto possano presto rientrare senza gravi conseguenze, noi lo ribadiamo, servono immediati e concreti provvedimenti per deflazionare la densità detentiva, potenziare gli organici della polizia penitenziaria e delle altre figure professionali, ammodernare le strutture, che in attesa dei fantomatici moduli prefabbricati continuano a sgretolarsi, implementare le tecnologie e gli equipaggiamenti, garantire l’assistenza sanitaria e avviare riforme complessive. In mancanza - conclude De Fazio - la crisi sarà sempre più profonda.",
    "author": null,
    "source": "Ristretti Orizzonti",
    "published_date": "2026-01-10"
  },
  "https://ristretti.org/roma-il-garante-dei-detenuti-denuncia-sovraffollamento-alla-casa-circondariale-di-rebibbia": {
    "title": "Roma. Il Garante dei detenuti denuncia: sovraffollamento alla Casa circondariale di Rebibbia",
    "link": "https://ristretti.org/roma-il-garante-dei-detenuti-denuncia-sovraffollamento-alla-casa-circondariale-di-rebibbia",
    "content": "Avvenire, 10 gennaio 2026\nAnche alcune stanze della socialità sono ormai occupate da brande. La Casa circondariale di Rebibbia registra un sovraffollamento del 156% dopo gli arrivi di detenuti trasferiti da Regina Coeli, a seguito del crollo della volta della seconda rotonda e la chiusura degli accessi in quell’istituto. La situazione è così critica che alcune stanze destinate alla socialità sono state trasformate in celle di detenzione, per 11 persone, con un solo servizio igienico e senza mobilio. A denunciare il sovraffollamento del carcere questa volta è il Garante delle persone sottoposte a misure restrittive della libertà personale della Regione Lazio, Stefano Anastasìa, che con la Garante dei diritti delle persone private della libertà di Roma Capitale, Valentina Calderone, hanno effettuato una visita di monitoraggio alla Casa circondariale di Roma Rebibbia Nuovo complesso.\nI garanti parlano di “una vera e propria emergenza nella gestione complessiva della vita dell’istituto, con la conseguente trasformazione della casa circondariale di Rebibbia nella principale casa di arresto di Roma”. I garanti hanno avuto anche un incontro con la direttrice reggente, Maria Donata Iannantuono, i funzionari dell’area educativa e amministrative e i dirigenti della polizia penitenziaria. Durante il confronto hanno preso atto delle principali criticità determinate dal sovraffollamento e le necessità relative agli interventi strutturali che dovrebbero essere attuati.\nI detenuti presenti sono 1.671, a fronte di 1071 posti disponibili e i lavori per la realizzazione di un nuovo padiglione di 400 posti previsti nel piano carceri del 2010 sono attualmente fermi in attesa che l’Amministrazione proceda a una nuova gara per un nuovo affidamento dei lavori. Il contesto denunciato a Rebibbia si inserisce in un quadro più grande di sovraffollamento delle su tutto il territorio nazionale. Nei 189 istituti di pena italiani al 31 dicembre scorso i detenuti presenti risultavano in totale 63.499 (di cui 20.116 stranieri e 2.754 le donne), con un incremento pari a 1.600 unità rispetto alla stessa data del 2024.",
    "author": null,
    "source": "Ristretti Orizzonti",
    "published_date": "2026-01-10"
  },
  "https://ristretti.org/firenze-il-tavolo-sul-carcere-fa-il-primo-passo-priorita-reinserire-chi-esce-di-cella": {
    "title": "Firenze. Il tavolo sul carcere fa il primo passo. “Priorità reinserire chi esce di cella”",
    "link": "https://ristretti.org/firenze-il-tavolo-sul-carcere-fa-il-primo-passo-priorita-reinserire-chi-esce-di-cella",
    "content": "di Jacopo Storni\nCorriere Fiorentino, 10 gennaio 2026\nMa almeno 300 reclusi non hanno documenti. I percorsi di reinserimento dei detenuti che escono dal carcere dopo aver scontato la pena. È questo uno degli obiettivi definiti come prioritari dal tavolo istituzionale su Sollicciano, riunitosi per la prima volta ieri tra Comune di Firenze (promotore del progetto), direzione del carcere, Asl, Società della salute, garante dei detenuti. Un tavolo che si riunirà costantemente per non abbassare l’attenzione sulle tante criticità quotidiane del penitenziario fiorentino.\nIl tasso di recidiva tra i reclusi è altissima, motivo per cui è importante lavorare sul progetto di reinserimento sociale, sanitario, professionale. “Focalizzeremo l’attenzione su questo” ha detto l’assessore al welfare Nicola Paulesu, puntando l’accendo sulla “continuità assistenziale da un punto di vista terapeutico” dato che molti detenuti presentano problematiche sanitarie, spesso di tipo psichiatrico. Ecco perché, ha aggiunto l’assessore, “lavoreremo per garantire più fluidità nel trasferimento delle informazioni sui detenuti dall’amministrazione penitenziaria ai servizi territoriali”. Informazioni che talvolta sono frammentate e certamente non aiutano nell’obiettivo del reinserimento delle persone.\nCerto non sarà semplice favorire un percorso per tutti i detenuti in uscita, visto che a Sollicciano il 70% è straniero e la stragrande maggioranza di loro non ha il permesso di soggiorno, di fatto sono come fantasmi sul territorio. Sarebbero almeno 300 i reclusi sprovvisti dei documenti.\nAltro fattore, non secondario, è il fatto che a Sollicciano, come evidenziato da Paulesu, “la qualità dei percorsi e dei progetti dipende anche dalla qualità dell’ambiente e all’interno di Sollicciano non ci sono più le condizioni, gli spazi, per realizzare alcuni percorsi progettuali”. La responsabilità di questo è soprattutto nella mancanza di investimenti da parte del ministero, dice il garante Giancarlo Parissi: “Le condizioni di vivibilità sono drammatiche da anni, occorrerà però dividere i problemi della struttura da quelli che sono i problemi che è possibile affrontare, penso appunto al tema delle dimissioni dal carcere e della continuità assistenziale, che sono quelli che metteremo al centro di questo tavolo. La denuncia delle condizioni interne e strutturali va fatta e continueremo a farla ma con la chiara consapevolezza che queste dipendono dal ministero”.\nPer osservare più da vicino l’attuale situazione dei reparti detentivi, la commissione comunale del Pd ha avanzato, tre mesi fa, una richiesta al dipartimento dell’amministrazione penitenziaria: “Ma ancora non abbiamo ricevuto risposta” ha detto il presidente della commissione politiche sociali Edoardo Amato. Un plauso al nuovo tavolo arriva dall’associazione dei volontari Pantagruel: “È l’inizio di un percorso necessario, prima di tutto di conoscenza reciproca tra tutti i soggetti che operano all’interno e attorno al carcere” ha detto Stefano Cecconi, vicepresidente dell’associazione, che poi ha aggiunto: “Per arrivare in fondo servirà evitare ritiri e abbandoni, perché le criticità del carcere non si risolvono in poco tempo e non possono essere affrontate in modo intermittente”.",
    "author": "Jacopo Storni\nCorriere Fiorentino",
    "source": "Corriere Fiorentino",
    "published_date": "2026-01-10"
  },
  "https://ristretti.org/rieti-stallo-sul-garante-comunale-dei-detenuti-e-lanno-lunita-di-misura-del-tempo": {
    "title": "Rieti. Stallo sul Garante comunale dei detenuti. “È l’anno l’unità di misura del tempo?”",
    "link": "https://ristretti.org/rieti-stallo-sul-garante-comunale-dei-detenuti-e-lanno-lunita-di-misura-del-tempo",
    "content": "di Sabina Radicale\nsabiniatv.it, 10 gennaio 2026\nNel pomeriggio del 5 gennaio di due anni fa il 25enne reatino Matteo si toglieva la vita nel carcere di Ancona, quella stessa notte moriva il 65enne Stefano a Viterbo, dove era stato ricoverato d’urgenza a seguito di un lungo sciopero della fame condotto nel carcere di Rieti. Furono questi due vicini episodi che, così diversi ma a Rieti tragicamente connessi, immediatamente indussero l’amministrazione comunale ad accelerare nel proposito di recuperare, attualizzandola, la figura del Garante comunale per i diritti dei detenuti, già istituita dalla giunta Petrangeli undici anni prima ma mai concretizzatasi.\nBenché il regolamento del 2013 fosse immediatamente attuabile, si scelse di attualizzarlo contando sulla rapida approvazione di un nuovo regolamento che infatti trovò nei mesi successivi una sua ipotesi compiuta di definizione, anche grazie alle interlocuzioni dell’assessore Giovanna Palomba con il Garante Regionale.\nSono però passati due anni e questo regolamento (e successivo bando e scelta del garante) si sono arenati. Non si sono però arenati per cambio di intenzione dell’amministrazione ed in particolare dell’assessore, ma per i trambusti a catena che hanno coinvolto il Palazzo Comunale a seguito del passaggio della presidente della commissione Statuto e Regolamento da un partito di maggioranza ad un altro; la successiva nomina di un diverso presidente non sembra aver risolto lo stallo, anzi lo ha forse aggravato, essendosi basata sulla spaccatura della maggioranza comunale di cui le cronache politiche ci riportano.\nNon abbiamo la pretesa di ritenere che questa figura, quando ci fosse, risolverebbe i problemi della detenzione e del nostro carcere. Di certo però il collegamento tra la città e la città penitenziaria (700 tra detenuti - 80% in più, ed operatori - 10% in meno) che era l’obiettivo del nuovo regolamento comunale, è ancora da tutti definito carente; queste le parole con cui l’Ufficio regionale del Garante descrive l’istituto: “il nuovo complesso di Rieti risulta essere isolato dal tessuto sociale quanto anche geografico: la posizione difficilmente raggiungibile, la contemporanea presenza di detenuti provenienti da aree diverse e la politica amministrativa particolarmente isolata dal territorio, caratterizzano un istituto dove la popolazione detenuta ha scarsissime possibilità di progettazione”.\nContro questo isolamento qualcosa nella società civile si muove: a luglio la Confartigianato prendeva occasione da un fatto di cronaca per lamentare, all’interno del quadro generale, la stasi del protocollo di impiego dei detenuti nei cantieri sisma, chiedendo “il supporto attivo di tutte le componenti del territorio: imprese, enti locali ed istituzioni penitenziarie per passare dalle intenzioni ai risultati concreti”; il protocollo cui si faceva riferimento era quello di tre anni fa, firmato nel 2022 che, forse con qualche aggiustamento ma evidentemente ancora insufficiente, è stato rifirmato dagli stessi enti un anno fa nel 2024.\nSilenziosamente nel frattempo l’Associazione Seconda Chance con fatica e lentamente riesce a coinvolgere imprenditori (due anni fa al McDonald, un anno fa al Conad) che, attratti dai benefici della legge Smuraglia, hanno sperimentato poi il valore rieducativo del lavoro. Si usa dire che il mondo del carcere viva al suo interno in una sorta di sospensione del tempo, ma qui al suo esterno l’unità di misura di tutto ciò che lo riguarda sembra essere l’anno. Per questo Sabina Radicale rivolge un appello al Consiglio Comunale perché colga lo stimolo di questo anniversario per accantonare, almeno per il tempo necessario, divisioni che certo non riguardano l’esigenza o opportunità di questa “catena di congiunzione tra la dimensione della detenzione e la Città”.",
    "author": "Sabina Radicale",
    "source": "sabiniatv.it",
    "published_date": "2026-01-10"
  },
  "https://ristretti.org/teramo-visita-della-garante-al-carcere-per-la-consegna-di-doni-destinati-ai-figli-dei-detenuti": {
    "title": "Teramo. Visita della Garante al carcere per la consegna di doni destinati ai figli dei detenuti",
    "link": "https://ristretti.org/teramo-visita-della-garante-al-carcere-per-la-consegna-di-doni-destinati-ai-figli-dei-detenuti",
    "content": "di Roberta Maiolini\ninfomedianews.com, 10 gennaio 2026\nIeri la Garante delle persone sottoposte a misure restrittive della libertà personale, Monia Scalera, ha fatto visita alla Casa circondariale di Teramo per la consegna di doni destinati ai figli delle persone detenute, in un’iniziativa dal forte valore simbolico e sociale, volta a richiamare l’attenzione sui diritti dell’infanzia e sulla tutela dei legami affettivi.\nUn ringraziamento particolare va a “Dudù Giochi” di Pescara per la generosa donazione di giocattoli, giunti in una quantità davvero inaspettata. Grazie a questo gesto di solidarietà, i giochi saranno distribuiti non solo nel carcere di Teramo, ma anche nella Casa circondariale di Chieti e in un istituto della città di Chieti, ampliando l’impatto dell’iniziativa sul territorio.\nFondamentale il contributo di Unicef Teramo, presente con il presidente, Giammaria De Paulis e le volontarie, Amelia Gattone Rubicini e Antonella Nardi, che hanno ribadito l’importanza di non lasciare invisibili i bambini che vivono condizioni di particolare fragilità.\n“Con questa iniziativa - ha dichiarato De Paulis - abbiamo voluto affermare che ogni bambino ha diritti, sogni e bisogno di affetto, indipendentemente dal contesto in cui vive, portando un messaggio concreto di attenzione e cura”.\nLa Garante ha espresso un sentito ringraziamento alla Direttrice della Casa circondariale di Teramo, Maria Lucia Avantaggiato, per la sensibilità e la disponibilità che hanno reso possibile l’iniziativa, nonché alla Polizia Penitenziaria, sempre attenta e collaborativa nel favorire momenti di umanità e vicinanza all’interno dell’istituto. Presente anche la Vicesindaca di Teramo, Stefania Di Padova, a testimonianza della vicinanza delle istituzioni locali ai temi dei diritti dei minori e della responsabilità collettiva verso le fasce più fragili della comunità.",
    "author": "Roberta Maiolini",
    "source": "infomedianews.com",
    "published_date": "2026-01-10"
  },
  "https://ristretti.org/milano-lorchestra-di-muti-entra-a-opera-il-legno-dei-barconi-diventa-musica": {
    "title": "Milano. L’Orchestra di Muti entra a Opera. Il legno dei barconi diventa musica",
    "link": "https://ristretti.org/milano-lorchestra-di-muti-entra-a-opera-il-legno-dei-barconi-diventa-musica",
    "content": "di Roberta Rampini\nIl Giorno, 10 gennaio 2026\nIl maestro dirige il concerto nel penitenziario: violini, viole e violoncelli sono realizzati dai detenuti “Tutto questo ci permetterà di ristrutturare gratuitamente il teatro. Spero possa avvenire anche altrove”. Dai barconi dei migranti al carcere di Opera a Milano, dove gli strumenti musicali sono stati realizzati dai detenuti. Dopo i concerti a Lampedusa e Ravenna nel 2024, il maestro Riccardo Muti e la sua Orchestra Giovanile Luigi Cherubini arrivano oggi nel carcere milanese grazie alla Fondazione Casa dello Spirito e delle Arti e al suo progetto “Metamorfosi”.\nViolini, viole e violoncelli sono stati realizzati dai detenuti nei laboratori di liuteria e falegnameria con i legni delle barche dei migranti nell’ambito di un percorso iniziato, all’interno del carcere, nel 2012. Oggi sono diventati un potente simbolo di speranza e rinascita e strumenti di un’orchestra.\n“Quando Francesco ha benedetto il primo violino, il 4 febbraio 2022, mentre cento barche dei migranti erano già state trasportate nel carcere di Opera da Lampedusa, mi venne in mente l’idea di creare l’Orchestra del mare. Per questo oggi sento che in questo progetto c’è il tocco spirituale di papa Francesco - racconta Mosca Mondadori, presidente della Fondazione Casa dello Spirito e delle Arti -. Nel carcere di Opera nacque, nel 2021, quel primo “violino del mare” e oggi il grande Maestro Riccardo Muti dirigerà l’Orchestra Cherubini in cui saranno presenti anche 15 violini, 5 viole, 5 violoncelli, un contrabbasso e un clavicembalo, tutti realizzati con il legno delle barche dei migranti”. E come spesso accade, da un progetto virtuoso ne nasce subito un altro: “La cosa straordinaria - racconta ancora il presidente - è che grazie al concerto di Riccardo Muti, realizzato in collaborazione con il Ravenna Festival, abbiamo trovato delle aziende disposte a ristrutturare gratuitamente il teatro del carcere. Grazie alle persone di buona volontà, la bellezza può entrare nelle carceri: ora le persone detenute potranno utilizzare il teatro con un impianto di riscaldamento e di raffreddamento. Le nostre carceri hanno bisogno di manutenzione. Spero che quello che è accaduto ad Opera possa avvenire anche altrove”.\nLa Fondazione Casa dello dello Spirito e delle Arti ha portato il progetto anche nel carcere di Secondigliano a Napoli, mentre nelle carceri di Monza e di Rebibbia con lo stesso legno dei barconi si realizzano croci e rosari. Tornando al concerto, oggi, per la prima volta, suonerà un nuovissimo clavicembalo appena realizzato, nel concerto in La maggiore per archi e cembalo.\nIl programma continua con Verdi, dalla “Sinfonia del Nabucco” all’”Ave Maria”, da “Otello” con il soprano Rosa Feola fino al “Và pensiero” a cui partecipa il coro de La Nave di San Vittore, composto da persone detenute e volontari dell’Associazione Amici della Nave, a cui si uniscono per l’occasione anche artisti lirici del gruppo Ex Scaligeri di buona volontà. Infine, nel corso dell’evento, alcuni detenuti di Opera, San Vittore e Bollate leggeranno accanto al Maestro Muti pensieri personali e poesie.",
    "author": "Roberta Rampini\nIl Giorno",
    "source": "Il Giorno",
    "published_date": "2026-01-10"
  },
  "https://ristretti.org/roma-naba-dalle-carceri-alle-strutture-di-accoglienza-larte-come-strumento-dinclusione": {
    "title": "Roma. “Naba”, dalle carceri alle strutture di accoglienza: l’arte come strumento d’inclusione",
    "link": "https://ristretti.org/roma-naba-dalle-carceri-alle-strutture-di-accoglienza-larte-come-strumento-dinclusione",
    "content": "askanews.it, 10 gennaio 2026\nProgetto promosso dalla Fondazione Valentino Garavani e Giancarlo Giammetti. Promuovere la pratica artistica in contesti segnati da fragilità o limitazioni della libertà personale con l’obiettivo di creare momenti di condivisione e inclusione attraverso la relazione e il dialogo. A portare l’arte e i laboratori all’interno di contesti protetti, incluso anche le carceri, sono stati le studentesse e gli studenti romani di Naba, Nuova Accademia di Belle Arti, che hanno partecipato a un progetto dell’artista Joana Vasconcelos, promosso dalla Fondazione Valentino Garavani e Giancarlo Giammetti. Il progetto culminerà con l’inaugurazione della mostra dal titolo Venus che inaugurerà il 18 gennaio presso lo spazio PM23 di Piazza Mignanelli, a Roma.\nIl contributo di Naba si è sviluppato attraverso un articolato percorso laboratoriale, svolto con cadenza settimanale, finalizzato alla produzione dei materiali destinati alla realizzazione di un’opera installativa. All’interno del campus dell’Accademia, le studentesse e gli studenti hanno lavorato alla creazione di manufatti realizzati con materiali e cromie differenti, che saranno successivamente assemblati per dare forma all’opera che sarà esposta nello spazio della mostra. Accanto al lavoro svolto in Accademia, il progetto ha assunto una forte valenza sociale, estendendosi a diversi contesti esterni grazie al coinvolgimento di una rete di partner attivi nei settori dell’accoglienza, della cura e della protezione: l’Associazione Differenza Donna APS, Intersos - Organizzazione Umanitaria ETS, l’Ospedale Pediatrico Bambino Gesù e il Gemelli Medical Center. In questi ambiti, le attività si sono svolte all’interno di strutture di accoglienza, spazi protetti e contesti sanitari, inclusi gli hospice ospedalieri, coinvolgendo persone che vivono condizioni di vulnerabilità e svantaggio sociale.\nIn tali contesti, il gruppo di cinquanta studentesse e studenti Naba coinvolti nel progetto hanno svolto un ruolo di tutoring, guidando gruppi di lavoro composti mediamente da una decina di partecipanti per ogni incontro. L’obiettivo del progetto non era esclusivamente la produzione dei manufatti, ma soprattutto la creazione di momenti di condivisione e inclusione, in cui la pratica artistica diventava strumento di relazione, partecipazione e dialogo, in contesti segnati da fragilità o limitazioni della libertà personale.\nUn ulteriore ambito di intervento del progetto è stato il carcere di Rebibbia, in un’area riservata alle donne detenute. Le attività, svolte con regolarità settimanale, sono state realizzate anche con il contributo della docente Lucrezia Moro, delle tutor messe a disposizione dalla Fondazione Valentino Garavani e Giancarlo Giammetti e della Fondazione Severino, partner del progetto e realtà da anni impegnata nello sviluppo di percorsi di formazione, reinserimento sociale e iniziative culturali in ambito carcerario. In questo contesto, il lavoro laboratoriale ha coinvolto direttamente le detenute, valorizzando l’esperienza artistica come occasione di ascolto, relazione e inclusione.",
    "author": null,
    "source": "Ristretti Orizzonti",
    "published_date": "2026-01-10"
  },
  "https://ristretti.org/quella-mescolanza-esplosiva-di-ipermoderni-e-regressivi": {
    "title": "Quella mescolanza esplosiva di ipermoderni e regressivi",
    "link": "https://ristretti.org/quella-mescolanza-esplosiva-di-ipermoderni-e-regressivi",
    "content": "di Roberto Ciccarelli\nIl Manifesto, 10 gennaio 2026\n“Tecnofascismo” di Donatella Di Cesare, pubblicato da Einaudi. Il modello sono gli Usa che si avviano a essere gestiti da un clan familiare di miliardari razzisti. La nuova destra al potere è l’esito di una contraddizione tra l’etnocrazia e la tecnocrazia che si articolano nello stesso processo e finiscono per proiettare la democrazia in una logica di guerra. Questa è la tesi di “Tecnofascismo” di Donatella Di Cesare (Einaudi, pp. 146, euro 16). Il modello è Trump che intende istituire negli Stati Uniti una “democrazia immunitaria” gestita da un clan familiare di miliardari razzisti, più che da una tecnocrazia vera e propria. Questo regime prende il peggio del capitalismo innervato nella democrazia Usa, rinnova i deliri degli antichi padroni degli schiavi, scatena bande fasciste militarizzate contro i nemici interni: cittadini di origine non statunitense, neri, ispanici, femministe, antifa, transgender.\nAi suprematisti bianchi Trump promette protezione, libertà, sicurezza mentre aumenta repressione e paura contro i non conformi alla norma eterosessuale, al regime coloniale, all’ordine del nazional-capitalismo a stelle e strisce. Questo è, in purezza, il delirio di un potere neo-autoritario che ha forme diverse in Europa, come in America Latina. Ci sono legami di servilismo e neocolonialismo economico con l’Argentina di Milei, oppure di subalternità che non può ancora esprimersi in un’aperta complicità nel caso di Meloni in Italia, stretta con le compatibilità con le indecenti élite europee.\nDi Cesare individua una contraddizione tra il principio etnocratico al quale tende il delirio suprematista di una destra attraversata da significanti fascisti (gerarchia, purezza etnica, differenzialismo culturale, repressione) e quelli capitalisti (la “Nazione” intesa come unità combattente nel mondo ostile delle guerre inter-imperialistiche). La contraddizione in questione si esprime in uno scontro tra i tratti “ipermoderni” e “regressivi” che stanno insieme in una mescolanza esplosiva. Il potere che riduce il demos all’ethnos - questo significa “etnocrazia” - può essere realizzato in maniera “tecnocratica”. Questo in fondo ha fatto a suo tempo il nazismo nella sua furia genocidaria, e altri esempi chiaramente diversi potrebbero essere fatti oggi in tutt’altro contesto.\nTuttavia oggi la vita politica non è riducibile all’etnocrazia che “pensa di gestire popoli come iper-famiglie o comunità naturali chiuse basate su nascita e discendenza”. Questo perché il “neorazzismo” delle destre è, già da mezzo secolo, il risultato di un razzismo culturale e non biologico. Oggi tale razzismo non sfocia in una rivendicazione dell’ineguaglianza delle razze, e dunque in una teoria dello sterminio come quello nazista. Le nuove destre “naturalizzano le differenze culturali, di religione, di civiltà” e le traducono nel “nativismo”, nel razzismo anti-arabo e anti-musulmano, come in quello anti-blackness.\nSu queste basi proliferano le immaginazioni paranoiche di “invasioni” e “remigrazioni” che si sono saldate con il già strutturato “sciovinismo del benessere”. Un’espressione con la quale si intende l’atteggiamento nazionalistico per cui sanità, sussidi o istruzione dovrebbero essere riservati ai cittadini “nativi” o “autoctoni”, escludendo o limitando l’accesso ai migranti, richiedenti asilo o minoranze.\nQuesti processi alimentano una deriva fobocratica di una democrazia intesa come “paura della mescolanza” e “ansia della perdita dell’identità” identificata con il possesso della terra. La “tecnocrazia” servirebbe a consolidare - si direbbe in maniera “scientifica”, con i suoi “esperti” - una certa idea proprietaria del Sé in nome della “nazione” identificata in maniera regressiva con il “popolo” e trasformata in un regime di polizia.\nDi Cesare lavora invece a un’etica responsabile centrata su una “veglia piena di attenzione per il dolore altrui”. Questa etica potrebbe interrompere “l’insonnia poliziesca” e il “catastrofico sonnambulismo” e non “abdica all’idea di una giustizia mondiale”. Ispirandosi al filosofo francese Emmanuel Levinas, la filosofa romana sostiene che non si è “liberi se non quando si è responsabili” e, dunque, “si risponde dell’altro” che “viene prima di me” e va oltre “il desolante sovranismo dell’Io, presunto autoctono che ha espulso l’altro”. La “libertà responsabile”, opposta a quella capitalista della “libera iniziativa” imprenditoriale, alimenta il desiderio dell’esodo, cioè la “liberazione” dallo spettacolo di morte al quale assistiamo. Bisogna creare “una nuova comunità basata sulla solidarietà”.\nUna simile “comunità”, pensata da Di Cesare sin dal suo bel libro “Stranieri residenti” (Bollati Boringhieri, 2017), è ispirata da una nuova idea dell’internazionalismo in cui ciascuno di noi è abitato da altri che chiedono di essere ricordati. Degli uni e degli altri siamo responsabili. In un miscuglio di incertezza, il desiderio dell’altro assomiglia alla morte e, nel suo rigenerarsi, assomiglia alla nascita.",
    "author": "Roberto Ciccarelli\nIl Manifesto",
    "source": "Il Manifesto",
    "published_date": "2026-01-10"
  },
  "https://ristretti.org/la-spesa-militare-toglie-risorse-allo-sviluppo-e-alla-pace": {
    "title": "La spesa militare toglie risorse allo sviluppo e alla pace",
    "link": "https://ristretti.org/la-spesa-militare-toglie-risorse-allo-sviluppo-e-alla-pace",
    "content": "di Francesco Vignarca\nAvvenire, 10 gennaio 2026\nDovremmo finirla con questa storia della “guerra necessaria”. La corsa agli armamenti ha raggiunto livelli record, l’obiettivo dovrebbe essere quello di una pace positiva per la sicurezza umana. Proprio mentre rischiano di accendersi nuovi conflitti e la forza sembra schiacciare il diritto, è fondamentale ricordare che la Pace non è un’astrazione morale né un esercizio retorico di facciata, utile solo a scaricare le coscienze. Le omelie natalizie di papa Leone, il suo messaggio per la Giornata mondiale del 1° gennaio sulla “Pace disarmata e disarmante” (cifra del suo pontificato sin dalla prima apparizione sulla Loggia di San Pietro) e il documento della Conferenza Episcopale Italiana su Educare alla Pace tracciano con chiarezza una linea di lavoro che rifiuta un diffuso equivoco strumentale e manipolatorio. Quello che oppone una pace “bella ma irrealistica” a una guerra presentata come necessaria, inevitabile, persino risolutiva. Questa sì una narrazione retorica tossica che rovescia la realtà: la guerra non risolve problemi, ma li moltiplica. Non garantisce maggiore sicurezza, ma la erode con impatti tremendi. La guerra non produce stabilità, ma semina disuguaglianze, odio e violenza strutturale destinata a riprodursi nel tempo.\nParlare (e progettare) invece una “Pace positiva” significa provare ad assumere fino in fondo la concretezza di scelte che costruiscono, al posto di distruggere, una prospettiva capace di portare lavoro, welfare, istruzione, sanità, diritti, cooperazione a tutti i popoli e a tutte le persone. Base delle Pace positiva deve essere la capacità di prevenire i conflitti affrontandone le cause profonde: povertà, esclusione, competizione predatoria per le risorse, crisi ambientale. Portando davvero sicurezza “umana”. È esattamente in questa prospettiva che la riflessione della Chiesa Cattolica converge con le analisi più rigorose della comunità internazionale. Il recente rapporto delle Nazioni Unite The Security We Need mostra quanto oggi le scelte politiche internazionali siano profondamente distanti dalle priorità collettive che, come umanità, dichiariamo di voler perseguire, e dai problemi che vorremo risolvere. Nel 2024 la spesa militare globale ha raggiunto la cifra record di 2.700 miliardi di dollari, segnando il decimo anno consecutivo di crescita.\nProprio mentre la corsa agli armamenti raggiunge livelli e accelerazioni storici il mondo è ben lontano dal raggiungere la maggior parte degli Obiettivi di sviluppo sostenibile (SDGs). Al momento solo uno su cinque è sulla buona strada per essere realizzato entro il 2030 e la carenza di risorse finanziarie per l’implementazione dell’Agenda 2030 dedicata a tali obiettivi si aggira intorno a 4.000 miliardi di dollari all’anno, che potrebbero aumentare a 6.400 miliardi di dollari entro il 2030, se le attuali tendenze attuali non si modificheranno.\nTutto questo mentre si ipotizza che, sotto la spinta delle richieste Nato di aumento, le spese militari potrebbero raggiungere nel prossimo decennio la cifra spropositata di 6.600 miliardi di dollari (cioè due volte e mezzo il livello attuale e ben 5 volte il totale di spesa militare alla fine della guerra fredda). Ma a parte l’enormità confondendo di questi numeri è cruciale capire cosa significhino queste cifre per la vita delle persone. Dietro miliardi di dollari destinati a eserciti e armamenti ci sono scuole senza insegnanti, ospedali privi di attrezzature essenziali, sistemi sanitari impreparati alle pandemie, infrastrutture mancanti nei quartieri più poveri. Il rapporto evidenzia che in molti Paesi a basso e medio reddito ogni aumento dell’1% della spesa militare corrisponde a una riduzione dell’1% dei servizi sanitari pubblici, con effetti diretti sulla mortalità infantile, sull’aspettativa di vita e sull’accesso all’istruzione. La spesa militare totale mondiale nell’ultimo decennio, stimata in 21.900 miliardi di dollari, avrebbe potuto avere un impatto trasformativo a livello globale se fosse stata destinata allo sviluppo. Con gli stessi soldi si sarebbe potuto: vaccinare tutti i bambini del mondo, finanziare 12 anni di istruzione di qualità per tutti i bambini dei Paesi a basso e medio-basso reddito, finanziare integralmente le esigenze di adattamento alla crisi climatica dei paesi in via di sviluppo, eliminare il divario di povertà estrema a livello globale, eliminare la malnutrizione infantile a livello globale, porre fine alla fame entro il 2030, fornire assistenza sanitaria di base a tutti nei paesi a basso e medio-basso reddito in 10 anni, fornire accesso universale all’acqua potabile e ai servizi igienici in paesi a basso e medio reddito, fornire accesso universale all’elettricità tramite energie rinnovabili.\nLo ribadisce anche il Sipri di Stoccolma, nel suo recente studio Rebalancing Military Spending Towards Achieving Sustainable Development: la spesa militare pubblica ha un impatto negativo significativo sullo sviluppo sostenibile perché sottrae risorse alla spesa sociale, rallenta la crescita economica, aumenta le disuguaglianze e contribuendo al cambiamento climatico attraverso le emissioni di gas inquinanti. La proposta (da tempo anche al centro degli obiettivi dei movimenti pacifisti e Nonviolenti) è dunque quella di rivitalizzare i meccanismi internazionali di disarmo per discutere l’impatto della spesa militare sullo sviluppo e promuovere una sicurezza incentrata sull’uomo che dia priorità allo sviluppo sostenibile.\nLa proposta di un nuovo disegno di “sicurezza umana” globale non è utopia, ma chiamata concreta a investire in prevenzione e sviluppo piuttosto che nel maggio della deterrenza e della reazione militare. È la visione di una pace positiva che non si limita a dire “no alla guerra”, ma spiega dove, come e perché un diverso uso delle risorse umane, materiali e finanziarie produce più sicurezza, più giustizia e più futuro. Educare alla pace oggi significa dunque anche smontare l’idealizzazione della guerra, denunciarne i costi umani, sociali ed economici, e mostrare che un’altra strada non solo è auspicabile, ma è necessaria e conveniente.",
    "author": "Francesco Vignarca\nAvvenire",
    "source": "Avvenire",
    "published_date": "2026-01-10"
  },
  "https://ristretti.org/migranti-dal-cpr-di-milano-allalbania-rimbalzato-in-italia-e-abbandonato": {
    "title": "Migranti. Dal Cpr di Milano all’Albania, rimbalzato in Italia e abbandonato",
    "link": "https://ristretti.org/migranti-dal-cpr-di-milano-allalbania-rimbalzato-in-italia-e-abbandonato",
    "content": "di Mai più Lager - No ai Cpr\nL’Unita, 10 gennaio 2026\nÈ stata qualcosa di increscioso la scena, al question time di giovedì, della replica del Ministro Piantedosi alle precise domande dell’on Cucchi riferite al caso di Assan, persona con problemi psichiatrici che, dopo aver trascorso nel totale abbandono sette mesi nel Cpr di Milano, è stata deportata in Albania appena se ne è parlato sui nostri social e su l’Unità, e quindi, risultata lì finalmente inidonea al trattenimento per problemi di vulnerabilità psichica, è stata riportata in Italia abbandonata sé stessa, senza che ad oggi, ormai da due mesi, ve ne siano più tracce.\nLe parole del Ministro sono state un saggio dell’antica arte del rigiro di frittata, impreziosito da una serie di contraddizioni inanellate con invidiabile disinvoltura. E infatti: se, diversamente da noi, il Ministro fa tanto affidamento sulla fedeltà della certificazione dei medici ASL che hanno attestato nel corso di una delle tipiche visite flash ad occhi chiusi - l’idoneità del ragazzo senegalese al momento dell’ingresso nel CPR di via Corelli, allora non si comprende come quest’ultimo sia poi uscito dalla detenzione in Albania con un attestato di inidoneità per vulnerabilità. Se infatti è entrato sano, allora questa è la riprova della patogenicità di questi luoghi. E, signor Ministro, il Suo “stranamente è stato riconosciuto inidoneo a Gjader” , non ci basta, no.\nPiantedosi non ha in ogni caso spiegato come sia stato possibile che una persona, poi riscontrata pacificamente affetta da problemi psichici, sia stata trattenuta per circa otto mesi in CPR, quando l’art. 3 del Regolamento Nazionale CPR, proprio stilato dal Viminale, chiaramente prevede invece che chi soffra di questi disturbi debba essere considerato inidoneo e non debba essere detenuto. Anzi, il raggelante riferimento del Ministro all’ “equipe medica del centro” che avrebbe seguito il ragazzo (ora rafforzata dalla connivente presenza degli psichiatri dell’ospedale Niguarda, ricordiamolo) non fa che confermare il suggello definitivo della deriva manicomiale di questi luoghi che, in piena violazione di quella disposizione, si stanno adattando alla nuova macabra funzione.\nNon si accorge inoltre, il Ministro, che affermando che in CPR a Milano il ragazzo, prima del trasferimento, sia stato dichiarato ancora idoneo e poi, a distanza di dieci giorni, in Albania sia stato considerato vulnerabile e rilasciato, con questo evidenzia la fallacità (quantomeno) del giudizio dei medici di Milano. E anche qui no, uno “stranamente”, da un Ministro della Repubblica, non ci basta.\nNon ha in ogni caso risposto. Piantedosi, alla domanda di base, e in primo luogo al quesito su dove sa finito Assan, e come è possibile che sia stato riportato in Italia e lasciato al suo destino anziché preso in carico: cosa significa “si è reso irreperibile”? Cosa ci si aspetta da una persona con problemi psichiatrici? Perché e in che modo avrebbe dovuto rendersi reperibile, peraltro, visto che era stato fatto destinatario di un ordine di allontanamento spontaneo dal suolo Italiano entro 7 giorni? E dov’è la risposta all’altra fondamentale domanda? Quella del PERCHÉ il ragazzo sia stato trasferito in Albania poche ore dopo che è stata denunciata la sua presenza nel CPR di Milano, anche da queste pagine?\nInfine, rileviamo che, con una espressione di estrema gravità, Piantedosi parla di “cavilli giudiziari”, verosimilmente alludendo (oltre che ai giudici “disturbatori” della Giustizia Meloniana), anche alla certificazione di inidoneità rilasciata a Gjader, per ributtare quindi la palla sul terreno a sé più congeniale, ovvero la caciara a tema “sicurezza”. E lo fa con gratuite generalizzazioni sulla pericolosità delle persone straniere e avanzando sgradevolissime illazioni pseudo ironiche sul fatto che il ragazzo, ora libero, possa commettere reati, strumentalizzando suoi precedenti penali del tutto coerenti con una situazione di marginalità e disturbo psichico. Precedenti che non spostano comunque di una virgola la questione di fondo: il ragazzo, come tutte le persone straniere, anche senza documenti, anche quando nascoste nelle prigioni di Stato, sono e devono essere riconosciute titolari di diritti, tanto più se vulnerabili. La conclusione è una, o anzi due: la prima, che Piantedosi, seppure maldestramente, difende una struttura torturante e annichilente, tritacarne di persone sane e anche malate, così deliberatamente voluta dallo Stato, e che anzi “rilancia” in vista dell’entrata in vigore del prossimo Patto UE Migrazione e Asilo che consacrerà il dilagare della detenzione amministrativa e la deportazione in paesi terzi come sistema di gestione dei flussi migratori. La seconda conclusione su questa vicenda è che lo Stato non ha la minima idea di dove Assan si trovi perché, dopo essere stato nascosto in Albania a seguito delle nostre denunce, è stato semplicemente scaricato come un rifiuto ingombrante, una volta riconosciuto come inidoneo, e ciò nonostante - appunto per tale inidoneità -fosse e sia totalmente incapace di provvedere a se stesso.\nAssan è solo uno dei tanti ragazzi vittime della deriva manicomiale dei CPR Italiani (Gjader compreso). Il pensiero va a lui, in un video della scorsa estate inviatoci da un altro detenuto, che lo ritrae in via Corelli, dove ha trascorso sette mesi nei quali non ha parlato con nessuno, ha riso e pianto e urlato da solo notte e giorno, e non ha mai voluto fare una doccia. Ora che, da qualche settimana, a Gradisca la questura ha disposto il ritiro degli smartphone dei detenuti facendo calare il buio più totale anche su quel CPR, Milano resta l’ultima finestra sull’abisso. Grazie a chi ci aiuta a tenerla aperta.",
    "author": null,
    "source": "Ristretti Orizzonti",
    "published_date": "2026-01-10"
  },
  "https://ristretti.org/droghe-cannabis-shop-il-giudice-respinge-il-dissequestro-di-tre-punti-vendita": {
    "title": "Droghe. Cannabis shop, il giudice respinge il dissequestro di tre punti vendita",
    "link": "https://ristretti.org/droghe-cannabis-shop-il-giudice-respinge-il-dissequestro-di-tre-punti-vendita",
    "content": "di Lorenzo Nicolao\nCorriere dell’Alto Adige, 10 gennaio 2026\nLa replica: “Cbd legale”. Sono state respinte tre ricorsi per il dissequestro di altrettanti cosiddetti “Cannabis Shop” a Bolzano. Lo scorso 12 dicembre i rispettivi titolari erano stati costretti a sospendere l’attività, a seguito di un’operazione della questura, con relativa denuncia, per la vendita di infiorescenze e prodotti derivati a base di Cbd (una sostanza chimica presente nella pianta della Cannabis). Stessa decisione, nei giorni scorsi, per un altro punto vendita a Merano. Il sequestro rientra in una serie di controlli cheb ha interessato numerosi esercizi commerciali nel settore della cannabis light. Dai punti vendita era stato ritirato materiale che sarà ora sottoposto alle analisi di laboratorio. Uno dei titolari dei negozi interessati, quello in via Cappuccini, difeso dall’avvocato Luca Migliucci, respinge con decisione l’accusa di illegalità e rivendica la correttezza del proprio operato: “Con queste misure ci hanno creato dei problemi enormi - afferma ricordando gli investimenti fatti. Mi appello alla legge Europea.\nSaranno le analisi e, forse, i giudici a stabilire se i prodotti sequestrati rientrino o meno nell’ambito penale, mentre il dibattito sulla cannabis light continua a dividere istituzioni e opinione pubblica. Nell’ordinamento la prima legge che ne ha consentito la coltivazione, entro certi limiti e soprattutto per uso medico, era quella del 2016. Non menzionava però la vendita delle “infiorescenze”, creando un vuoto normativo che ha permesso la nascita dei Cbd shop. Nel 2025 arriva però una stretta con il Decreto Sicurezza: divieto di importazione, vendita e trasformazione delle infiorescenze di canapa, per una presunta equiparazione alle sostanze stupefacenti. Nel dicembre 2025 la situazione è però cambiata nuovamente, perché il Consiglio di Stato ha sospeso gli effetti dei decreti che limitavano il Cbd, in attesa di una decisione definitiva prevista per maggio 2026. La natura di queste sostanze è passabile tuttavia a diverse interpretazioni, che potranno incidere su un eventuale pronunciamento futuro della giustizia.",
    "author": "Lorenzo Nicolao\nCorriere",
    "source": "Ristretti Orizzonti",
    "published_date": "2026-01-10"
  },
  "https://ristretti.org/gli-sforzi-di-80-anni-spazzati-via-da-trump": {
    "title": "Gli sforzi di 80 anni spazzati via da Trump",
    "link": "https://ristretti.org/gli-sforzi-di-80-anni-spazzati-via-da-trump",
    "content": "di Gianni Oliva\nLa Stampa, 10 gennaio 2026\nIl “diritto” è una elaborazione teorica che non può prescindere dal suo strumento di applicazione, la “forza” con la quale lo si impone. La storia del mondo è attraversata da “diritti” fondati su sistemi valoriali diversi succedutesi gli uni agli altri con il cambiare dei rapporti di forza interni o internazionali: dallo “jus latino” affermatosi con lo strapotere delle legioni (e trasformato dalla storiografia in “pax romana”), al “diritto” medievale affidato alla discrezione dei “signori”, allo “stato moderno” inteso weberianamente come l’istituzione che afferma “il monopolio della forza” sul particolarismo feudale, le vicende umane hanno il denominatore comune nell’affermazione coatta di princìpi e regole volute dai vincitori. Alla fine della seconda guerra mondiale era tuttavia nata un’attitudine nuova, sollecitata da cinque anni di massacri e di vergogne: regolare la vita della comunità internazionale secondo norme accettate da tutti.\nNon si trattava dell’utopia della Società delle Nazioni (depotenziata sin dall’origine dalla mancata adesione degli stessi Stati Uniti che l’avevano proposta), ma di un sistema articolato di organismi internazionali che dovevano funzionare da ambiti di confronto e di decantazione delle crisi: l’Onu e i suoi organi ausiliari, le corti di giustizia, i trattati multilaterali, i periodici incontri dei G7 e dei G20 indicavano la ricerca di una dimensione collettiva che impedisse le derive del 1940-’45. Pur avendo la particolarità di non discendere da un’autorità centrale che emani la legge e ne assicuri il rispetto, il diritto internazionale si è giovato di un’autorevolezza morale che non è valsa ad impedire le conflittualità, ma che comunque ha rappresentato un riferimento e un richiamo al confronto, e che come tale ha resistito anche dopo il 1989 e la fine del bipolarismo.\nTrump ha spazzato via gli sforzi (e le illusioni) di ottant’anni. Nel giugno scorso, quando, dopo i bombardamenti sui siti nucleari iraniani, ha affermato che “i raid in Iran, come Hiroshima e Nagasaki, hanno chiuso la guerra”, ha dato la misura di che cosa significa “forza”: tra mille pagine di storia americana, ha citato come merito le più controverse, le più agghiaccianti, quelle che tutti i suoi predecessori, repubblicani o democratici, hanno taciuto per rispetto o per pudore. Tutto ciò che è capitato e sta capitando è l’esplicitazione dello stesso principio, il “diritto” fondato sulla prepotenza della forza: dall’avallo alla strategia di Netanyhau, alla solidarietà sostanziale con Putin, all’attacco al Venezuela, alle mire sulla Groenlandia, alle minacce di intervento in Iran, tutto prescinde da qualsiasi confronto. Non ne esce umiliato l’Onu: ne esce umiliato lo sforzo di tre generazioni per dare un senso etico alla convivenza internazionale. Nessuno si dispiace per le sconfitte di Hamas, di Maduro, degli ayatollah: ma le forme attraverso cui si sta operando contro i nuovi “imperi del male” stanno introducendo un male altrettanto profondo e insidioso, il principio che contano solo la forza militare e l’arbitrio di chi la possiede. Dopo il 1945 avevamo invece capito che deve contare la dimensione collettiva, all’interno della quale si prendono le decisioni.\nNon so se le scelte di Trump nascono da una strategia mirata al controllo di risorse e di rotte, oppure dall’intento di distrarre l’opinione pubblica interna dagli insuccessi in economia, oppure ancora dal bisogno di alimentare il suo elettorato con l’esibizione muscolare. So però che non possiamo solo domandarci “la prossima volta a chi tocca?”. Di fronte all’arsenale americano siamo tutti disarmati: ma davvero quell’opinione pubblica che il trumpismo deride non esiste più? Le parole di Leone XIV o di Mattarella a fine anno indicano una strada: la partecipazione. Spetta a chi governa, a chi ha responsabilità politiche, a chi ha visibilità mediatica sollecitarla. Il silenzio e gli equilibrismi funzionano nei tempi ordinari: ma questi sono tempi straordinari e chi oggi tace (o gira la testa dall’altra parte esultando perché sono stati abbassati i dazi sulla pasta), ha la responsabilità di che cosa avalla. Quando la forza non trova contrappesi, si sa da dove inizia, non dove approda.",
    "author": "Gianni Oliva\nLa Stampa",
    "source": "La Stampa",
    "published_date": "2026-01-10"
  },
  "https://ristretti.org/se-alla-geopolitica-serve-lantidoping": {
    "title": "Se alla geopolitica serve l’antidoping",
    "link": "https://ristretti.org/se-alla-geopolitica-serve-lantidoping",
    "content": "di Gabriele Segre\nLa Stampa, 10 gennaio 2026\nA maggio di quest’anno, a Las Vegas, un atleta attraverserà il traguardo dei cento metri in un tempo che nessun essere umano ha mai segnato. Nei suoi muscoli scorreranno sostanze dopanti che per decenni ogni federazione sportiva del mondo ha considerato come il male assoluto. Qui, però, non saranno più una colpa da nascondere. Quando solleverà le braccia al cielo, non ci saranno né controlli né alcuna vergogna. Incasserà un assegno da un milione di dollari e il pubblico lo accoglierà come un eroe. Quello che a molti sembrerà un episodio di Black Mirror sarà probabilmente una delle immagini molto reali e altrettanto iconiche di questo nuovo anno: gli Enhanced Games, i giochi che celebrano il potenziale umano sotto “supervisione medica”.\nQuasi una dichiarazione programmatica dello spirito che attraversa il presente, in cui la forza in tutti i campi ha smesso di mascherarsi e si presenta cruda, senza giustificazioni, pronta a raccogliere applausi. Si vive e si compete oltre ogni limite. Vincere è l’unica cosa che conta, con qualunque mezzo, costi quel che costi.\nChe lo sport si faccia specchio del proprio tempo non è certo una novità. Dalle Olimpiadi di Atene, dove gli atleti gareggiavano nudi per dimostrare che non nascondevano armi, ai giochi gladiatori di Roma, dove il coraggio si misurava in vittoria o morte, lo sport ha sempre riflesso i valori, le ossessioni, le contraddizioni dell’epoca che lo ospita. È una lente che ingrandisce e scoperchia le trasformazioni che ci attraversano prima ancora che queste diventino evidenti altrove. Ciò che gli Enhanced Games portano alla luce è un messaggio preciso del nostro tempo, nello sport come nel mondo: le norme esistono e valgono per tutti… fintanto che qualcuno non ha la forza e l’audacia di violarle.\nL’esatto contrario dell’educazione civica che ci è stata trasmessa sui banchi di scuola e nei campetti sportivi: tutti secondo le stesse regole, nessuno al di sopra della legge, tanto meno i più forti. Era questo il patto implicito, nello sport come nella vita. Non è che il doping non esistesse, ma guai a essere beccati. Ben Johnson. Lance Armstrong. Marion Jones. Erano in cima al mondo, sono stati smascherati, hanno perso tutto. Medaglie, contratti, reputazione. Non importava quanto grandi fossero: una volta scoperti, le leggi valevano anche per loro.\nCon gli Enhanced Games, la violazione delle regole smette di essere un’aberrazione e si trasforma nel principio fondante della rivoluzione culturale dell’illimitato. A partire dal linguaggio. Enhanced è il termine tecnico del superamento: la soglia che va oltrepassata perché considerata obsoleta. Nessun “imbroglio”: “ottimizzazione”. Non “violazione”, ma “miglioramento”. Uno slittamento semantico in cui la violazione diventa merito e l’infrazione virtù. La domanda che ne deriva non potrebbe essere più chiara: se qualcosa è possibile e ti rende più forte, perché mai dovresti rinunciarvi?\nLa risposta non si ferma alle piste d’atletica. Attraversa la politica, la società e tocca il fondamento stesso dell’etica pubblica: la forza per essere legittimata, doveva parlare la lingua delle regole - del diritto, delle istituzioni, dei principi condivisi. Era questo vincolo a definire lo spazio entro cui poteva pretendere obbedienza senza ridursi a pura imposizione. Che poi quel patto fosse rispettato davvero contava fino a un certo punto. La realtà del Novecento è stata spesso brutale e cinica, piena di eccezioni e violenze. Ma l’ipocrisia stessa era già una forma di riconoscimento: significava che anche chi trasgrediva sentiva il bisogno di giustificarsi, di pagare almeno un tributo simbolico all’idea che esistessero limiti validi per tutti. Era una finzione, certo, ma teneva aperta la possibilità di giudicare il potere, e quindi di contenerlo.\nOggi, in politica come nello sport, appare sempre più evidente che quel pudore non regge più. Scivola su un piano inclinato che non ammette gradualità né gentilezze. La forza ha smesso di nascondersi, spinta da una logica di oltrepassamento permanente. Nessun tributo da pagare, nessun limite a cui sottostare. Vale solo la potenza capace di dispiegarsi senza freni. I vincoli morali, giuridici e istituzionali non sono più garanzie, ma ostacoli ingiustificati e chi dispone di potere si prende il diritto di spazzarli via. È il mondo della legittimità dell’onnipotenza, della leadership che non riconosce vincoli. E se non valgono più nemmeno quelli della natura, figurarsi quelli degli uomini. I Trump, i Putin, gli Xi ne sono l’incarnazione: “enhanced” anche loro, pronti a correre più veloci, volare più in alto, bombardare più forte, vivere più a lungo. Convinti che ogni confine sia fatto per essere oltrepassato. Chi si ferma davanti ai limiti è un illuso o un debole: conta solo spingersi oltre.\nSe non vogliamo che a noi comuni mortali resti solo il posto da spettatori sugli spalti, occorre trovare il modo di reagire in fretta, far valere di nuovo l’idea che esistano regole comuni e pretendere che tornino a contare anche per chi può violarle. Non ci sono altre scorciatoie e forse non ci riusciremo. Ma è l’unica gara che ci resta da correre.",
    "author": "Gabriele Segre\nLa Stampa",
    "source": "La Stampa",
    "published_date": "2026-01-10"
  },
  "https://ristretti.org/libia-per-fermare-i-migranti-lue-finanzia-bengasi": {
    "title": "Libia. Per fermare i migranti l’Ue finanzia Bengasi",
    "link": "https://ristretti.org/libia-per-fermare-i-migranti-lue-finanzia-bengasi",
    "content": "di Matthias Monroy*\nIl Manifesto, 10 gennaio 2026\nSeguendo l’esempio di Tripoli, anche la città separatista di Bengasi riceverà un centro di comando e attrezzature per la sua guardia costiera al fine di contrastare lo spostamento della rotta migratoria verso la Libia orientale. A seguito di una storica sentenza del 2012 della Corte europea dei diritti dell’uomo (Cedu), agli Stati Ue è vietato riportare in Libia chiunque venga soccorso a bordo di imbarcazioni nel Mediterraneo centrale mentre tenta di raggiungere l’Europa.\nPer aggirare l’ostacolo, l’Italia e la Commissione europea hanno creato una scappatoia legale: con finanziamenti di Bruxelles, il ministero dell’Interno ha istituito nel 2017 un Centro di coordinamento del soccorso marittimo (Mrcc) in Libia. Questo centro può essere contattato dalle guardie costiere dei paesi europei per riportare i migranti in Libia, una pratica che secondo l’interpretazione ufficiale non viola la sentenza della Cedu. L’agenzia di frontiera Ue Frontex conduce ricognizioni aeree, poiché la Libia stessa non dispone di aerei o elicotteri. I critici descrivono questa collaborazione come “pullback”: un gioco di parole con “pushback” (termine inglese per respingimenti, mentre il verbo to pull, significa tirare, riportare ndt) in cui le persone vengono respinte illegalmente in Libia da Frontex o dalle guardie costiere degli stati membri dell’Ue. Ora l’Ue vuole istituire lo stesso sistema nella Libia orientale, sebbene le due regioni, con i loro centri politici Tripoli e Bengasi, siano state travolte da una guerra civile dopo la caduta di Gheddafi nel 2011, un conflitto che si riaccende continuamente. L’artefice di questo sistema speculare è la missione militare Irini, con la quale gli Stati membri operano al largo della costa orientale libica dal 2021. Tuttavia, come a Tripoli, l’Italia sarà responsabile della costruzione effettiva di un centro di comando marittimo a Bengasi, avendo presentato a Irini una richiesta per un Quick Impact Project (progetto di impatto rapido ndt).\nLa possibilità di tali Qip è stata inclusa per la prima volta nel mandato di Irini, rinnovato quest’anno. Il vantaggio: decisioni e attuazione delle misure più rapide. Non è ancora chiaro quali autorità della Libia orientale responsabili della sorveglianza delle frontiere e del funzionamento dei centri di comando trarranno beneficio dal nuovo Qip. Presumibilmente, sarà gestito da strutture militari e milizie associate, come nel caso della Libia occidentale con il progetto Sibmmil finanziato dall’Ue. Ciò avvantaggerebbe anche la Brigata Tariq Ben Zeyad (Tbz) della Libia orientale, accusare dalle organizzazioni per i diritti umani di crimini di guerra, torture e violenze contro i migranti. Il Servizio europeo per l’azione esterna a Bruxelles concluderà un accordo con il ministero degli Esteri italiano per l’istituzione di un Centro di controspionaggio militare a Bengasi. Il finanziamento iniziale di tre milioni di euro potrà poi essere erogato dal Fondo europeo per la pace.\nLa notizia è stata confermata da un funzionario dell’Ue in risposta all’inchiesta del quotidiano Nd. Questo fondo finanzia misure di politica militare e di Difesa nell’ambito della politica estera e di sicurezza comune, come la condivisione dei costi delle operazioni militari dell’Ue o le forniture di armamenti e i programmi di addestramento per gli eserciti partner. Si prevede che l’Italia sosterrà la maggior parte dei costi, il cui ammontare esatto è attualmente sconosciuto, per la fase di implementazione di 18 mesi. Ciò include l’installazione di una torre dotata di radar e tecnologie di sorveglianza, da erigere a Tobruk, nella Libia orientale, un importante punto di partenza.\nQuesta e altre attrezzature fornite saranno prese in carico dalle autorità libiche competenti al completamento del progetto. Anche le Forze Armate tedesche (Bundeswehr) partecipano all’Operazione Irini, attualmente con soldati presso il quartier generale di Roma e un aereo da ricognizione. In ogni caso, la Bundeswehr non intende condurre “addestramento in loco” o addestrare personale militare libico in Germania, tuttavia ciò non precluderebbe la partecipazione ai corsi a Taranto, in Italia.\n*Articolo tradotto dal quotidiano tedesco Nd. Ha collaborato Sabato Angieri",
    "author": "Matthias Monroy",
    "source": "Il Manifesto",
    "published_date": "2026-01-10"
  },
  "https://ristretti.org/olanda-le-carceri-si-svuotano-grazie-alle-pene-alternative": {
    "title": "Olanda. Le carceri si svuotano grazie alle pene alternative",
    "link": "https://ristretti.org/olanda-le-carceri-si-svuotano-grazie-alle-pene-alternative",
    "content": "di Alessandro Fioroni\nIl Dubbio, 10 gennaio 2026\nNei Paesi Bassi a politica penale sembra percorrere una strada quasi opposta a quella di gran parte dell’Europa. Nonostante il governo sia oggi guidato da un esecutivo di centrodestra, con il primo ministro Dick Schoof in carica dal 2 luglio 2024, la tendenza a ridurre la popolazione carceraria non si è arrestata. Anzi, continua a rendere i Paesi Bassi un caso di studio internazionale: negli ultimi quindici anni circa 19 istituti di pena sono stati chiusi definitivamente, e le celle vuote sono diventate il simbolo di un esperimento sociale straordinario.\nIn un momento in cui molte nazioni europee si confrontano con la piaga del sovraffollamento carcerario e con condizioni di detenzione degradanti, l’Olanda mostra che una società può, almeno in parte, immaginare un sistema di giustizia in cui la privazione della libertà non sia l’unica risposta alla criminalità. Il calo costante del numero dei detenuti, che ha reso superflue intere strutture, non è il risultato di un’utopia legalistica, ma di un approccio politico e culturale concreto e di lungo periodo. Al centro del modello olandese c’è una visione chiara: il sistema penale deve prevenire, reinserire e, solo quando necessario, infliggere la punizione.\nSempre più spesso, pene alternative al carcere hanno sostituito la privazione della libertà per i reati minori: lavori socialmente utili, sanzioni pecuniarie, braccialetti elettronici. Il risultato è stato duplice: il flusso di ingressi nelle prigioni si è ridotto, e la giustizia ha potuto concentrare le risorse sui reati più gravi. Parallelamente le statistiche dicono che la criminalità è diminuita, in particolare quella violenta e contro il patrimonio, grazie a investimenti mirati nelle politiche sociali, nell’istruzione e nel sostegno alle fasce più vulnerabili della popolazione. Un sistema giudiziario efficiente ha poi contribuito a contenere la recidiva, creando un circolo virtuoso tra prevenzione e sicurezza reale.\nLa chiusura delle carceri ha prodotto effetti concreti anche sul territorio. Alcuni edifici sono stati accorpati, altri dismessi e trasformati in centri culturali, spazi abitativi o strutture temporanee per rifugiati. La riconversione ha suscitato dibattiti, ma è stata spesso interpretata come un esempio di gestione pragmatica e sostenibile delle risorse pubbliche. Così, le celle vuote non sono soltanto un simbolo di risparmio economico, ma testimoniano un cambiamento di orizzonte culturale: la società non si affida più solo alla detenzione come strumento di controllo.\nNaturalmente, il modello olandese non è esente da critiche. Sindacati di categoria hanno denunciato la perdita di posti di lavoro, e parte dell’opinione pubblica teme che una giustizia troppo indulgente possa risultare inefficace nel lungo periodo. I dati però sembrano smentire queste preoccupazioni: la sicurezza complessiva non ne ha risentito, e la diminuzione della recidiva conferma che politiche integrate e alternative possono funzionare senza compromettere l’ordine pubblico.\nL’esperienza dei Paesi Bassi invita a riflettere su un tema centrale: può esistere una società senza carcere? Se oggi il dibattito pubblico è dominato dall’idea di Law and Order e dalla propaganda politica sulla cosiddetta insicurezza percepita, l’Olanda dimostra che la risposta non è necessariamente la repressione. La combinazione tra prevenzione, reinserimento e gestione intelligente delle risorse pubbliche offre una lezione chiara: sicurezza e giustizia non sono sinonimi di isolamento sociale. Anzi, la riduzione dei carceri e il reinserimento dei cittadini nella vita collettiva possono rafforzare la convivenza, senza creare mostri immaginari di violenza incontrollabile.\nSe il modello non è automaticamente replicabile altrove, resta però un esempio concreto di come le politiche penali possano essere ripensate, con coraggio e lungimiranza, in direzione di una società più equilibrata. In fondo, le celle vuote dei Paesi Bassi raccontano una storia di fiducia nella prevenzione, nella responsabilità civica e nella capacità dello Stato di costruire sicurezza senza affidarsi soltanto al castigo.",
    "author": "Alessandro Fioroni\nIl Dubbio",
    "source": "Il Dubbio",
    "published_date": "2026-01-10"
  },
  "https://ristretti.org/venezuela-caracas-apre-le-celle-e-fa-liberare-800-prigionieri-politici": {
    "title": "Venezuela. Caracas apre le celle e fa liberare 800 prigionieri politici",
    "link": "https://ristretti.org/venezuela-caracas-apre-le-celle-e-fa-liberare-800-prigionieri-politici",
    "content": "di Gennaro Grimolizzi\nIl Dubbio, 10 gennaio 2026\nI familiari degli oppositori politici venezuelani e dei detenuti usati come pedine di scambio da Caracas hanno vissuto l’intera giornata di ieri in una condizione di trepidazione e prudenza. Il giusto approccio per smorzare ogni facile entusiasmo ed evitare di trovarsi di fronte a cattive sorprese. Alcuni apparati del regime guidato dal deposto presidente Nicolás Maduro, che per anni ha calpestato la libertà e la democrazia, sono ancora in attività. Pertanto, è meglio non fidarsi troppo nonostante le dichiarazioni del presidente dell’Assemblea nazionale, Jorge Rodriguez, che ha annunciato la liberazione degli ostaggi - senza indicare il numero preciso -, definendola un “gesto di pace” per promuovere la convivenza nazionale.\nLa notizia del rilascio di Alberto Trentini, nel momento in cui andiamo in stampa, non è stata ancora diffusa. Per molte ore davanti alle prigioni El Helicoide (sede del Sebin, il servizio di intelligence nazionale bolivariano) e Rodeo 1 (dove è rinchiuso Trentini da oltre 400 giorni) decine di familiari dei prigionieri politici hanno atteso che le porte si aprissero. Hanno potuto riabbracciare i propri cari alcuni dissidenti e oppositori. Tra questi gli italiani Biagio Pilieri e l’imprenditore Luigi Gasperin. Pilieri, giornalista di 60 anni, è stato rinchiuso nell’Helicoide il 28 agosto 2024 con l’accusa di terrorismo e tradimento della patria. Impegnato in politica, si è battuto negli ultimi anni per denunciare la censura applicata da Chavez e da Maduro con la chiusura degli organi di informazione indipendenti. Pilieri è stato il leader del partito “Convergenza”, fondato nel 1993. Il ministro degli Esteri, Antonio Tajani, ha detto che la scarcerazione di Pilieri è “l’ennesima vittoria diplomatica dell’Italia”. “Un lavoro costante e silenzioso - ha scritto il responsabile della Farnesina in un post su X - sempre a tutela dei nostri concittadini. Oggi è un bel giorno per la famiglia e gli amici di Biagio. Un segnale positivo dalla presidente Delcy Rodrìguez. Continuiamo a lavorare per la liberazione di tutti gli altri prigionieri italiani”. I detenuti, nostri connazionali, dietro le sbarre in Venezuela sono 28.\nHa lasciato l’Helicoide Enrique Márquez, ex candidato alla presidenza venezuelana. Il suo arresto risale al 7 gennaio di un annofa, quando l’esponente politico contestò la vittoria attribuita a Nicolás Maduro dal Consiglio elettorale nazionale (Cne), senza la pubblicazione dei risultati delle elezioni del 28 luglio 2024, così come previsto dalla legge. Una critica pagata cara con l’arresto.\nDall’Helicoide è uscito giovedì notte l’avvocato ed ex giudice della Corte Suprema di giustizia, Alejandro Rebolledo, arrestato il 19 novembre 2024. Per circa dieci mesi i familiari non hanno avuto notizie sulla sorte del giurista. Del caso Robolledo si è occupato il Parlamento europeo con l’intervento della presidente Roberta Metsola. È finalmente libera pure l’avvocata con passaporto spagnolo Rocío San Miguel, da sempre impegnata nella difesa diritti umani. L’arresto di San Miguel risale al febbraio 2024; è stata rinchiusa nel carcere Rodeo 1. Le sue condizioni sono buone, come ha confermato l’avvocato Theresly Malave. “Rocío è ora libera, la sua salute è stabile e sta bene”, ha detto il legale all’Afp. Ieri San Miguel è rientrata in Spagna con altri quattro connazionali liberati giovedì.\nIl carcere di Caracas Helicoide è il simbolo di un sogno tradito e di un Paese caduto in disgrazia, che tenterà di risollevarsi. La mega struttura, situata nel centro della capitale venezuelana, concepita originariamente come centro commerciale negli anni Cinquanta del secolo scorso, è considerata un vero e proprio inferno sulla Terra. Dal 1984 è la sede dell’agenzia di intelligence venezuelana e il luogo in cui vengono rinchiusi e puniti gli oppositori e i dissidenti. Trump ha definito la struttura una “camera di tortura nel cuore di Caracas” e ha affermato che la sua chiusura fa parte degli sforzi per porre fine a decenni di abusi contro i prigionieri politici sotto il regime chavista. Tra gli ospiti dell’Helicoide anche l’avvocato Perkins Rocha (si veda Il Dubbio del 1 settembre 2024), consigliere giuridico della leader dell’opposizione e Premio Nobel per la Pace, Maria Corina Machado. Mentre scriviamo, la liberazione di Rocha non è stata ancora ufficializzata. L’avvocato di Caracas è stato incriminato per “tradimento della patria”, “terrorismo”, “associazione a delinquere”, “cospirazione” e “incitazione all’odio”. La lettura dei capi di imputazione, secondo quanto riferito dai media locali nell’estate del 2024, è avvenuta senza la possibilità di nominare un difensore di fiducia. La moglie di Rocha, Maria Costanza Cipriani, contattata dal Dubbio tre giorni fa non ha nascosto ottimismo sulla liberazione di un numero significativo di oppositori, compreso il marito. “La fiducia - ha detto Cipriani - è tanta e spero che Perkins possa abbracciare presto me e i nostri figli. Dopo la caduta di Maduro, la transizione sarà molto complessa. Occorre avere in questa fase tanta lucidità e, se necessario, ingoiare qualche rospo. Abbiamo aspettato più di venticinque anni per riassaporare la libertà. Possiamo essere ancora un po’ pazienti, prima di assistere alla definitiva affermazione dei valori di uguaglianza e democrazia che stanno a cuore della maggioranza dei venezuelani”. Sul processo a carico dell’ex presidente Nicolás Maduro, Cipriani ha fatto un parallelismo con la vicenda di Perkins Rocha: “Maduro si potrà difendere davanti alla Corte distrettuale di New York, a mio marito invece è stato completamente negato il diritto di difesa”.",
    "author": "Gennaro Grimolizzi\nIl Dubbio",
    "source": "Il Dubbio",
    "published_date": "2026-01-10"
  },
  "https://ristretti.org/iran-siamo-gia-morti-sotto-questo-regime-ora-non-abbiamo-piu-paura": {
    "title": "Iran. “Siamo già morti sotto questo regime, ora non abbiamo più paura”",
    "link": "https://ristretti.org/iran-siamo-gia-morti-sotto-questo-regime-ora-non-abbiamo-piu-paura",
    "content": "di Fabiana Magrì\nLa Stampa, 10 gennaio 2026\nStudentessa di giurisprudenza a Teheran, Noor, 30 anni, parla sfidando censure e intercettazioni: “Arresti, fame e repressione. Vogliamo la fine della dittatura. Anche se il prezzo è la vita”. Il regime in Iran reagisce alle nuove ondate di proteste contro la Repubblica Islamica. Iniziate il 28 dicembre 2025, si sono finora allargate a oltre cento città e comunità rurali in tutte le province iraniane. La Human Rights Activist News Agency (Hrana), dalla sua sede negli Stati Uniti, riferisce di oltre 40 persone uccise negli scontri tra manifestanti e forze di polizia e di 2.200 arresti. La rabbia dei commercianti dei bazar per la disastrosa crisi economica ha contagiato gli studenti universitari. Da Teheran alla provincia più profonda, le piccole e grandi folle che scendono in strada giorno e notte cantano slogan contro l’ayatollah Ali Khamenei ma, soprattutto - è questa la novità delle proteste di inizio 2026 - invocano il nome di Reza Pahlavi, l’erede in esilio dell’ultimo scià, che si prepara a incontrare il presidente degli Stati Uniti, Donald Trump, la prossima settimana. L’ayatollah Khamenei, nel suo discorso di oggi, ha avvertito che non “tollererà che i manifestanti servano interessi stranieri”.\nDall’interno dell’Iran, parlare con il mondo esterno è già considerato un atto di resistenza. Noor (nome di fantasia, per motivi di sicurezza) ha 30 anni, studia giurisprudenza a Teheran, e ha superato censure, l’instabilità della connessione e la paura di essere intercettata per rispondere alle domande de La Stampa. Ogni giorno rischia la vita, ormai diventata “insostenibile” per potersi permettere un futuro.\nNoor, cosa significa oggi vivere a Teheran?\n“Non abbiamo libertà, sociali o politiche. L’economia ci spezza la schiena. Il costo degli affitti e del cibo sono fuori controllo. Molti hanno due lavori ma comunque non basta. Mancano acqua ed elettricità, l’aria è irrespirabile. Il regime incolpa il clima, gli Stati Uniti, Israele. Ma noi lo sappiamo che è solo colpa loro. Hanno distrutto il Paese, l’ambiente, le nostre vite. Vivo con la paura quotidiana di essere arrestata. Ma so che è nulla in confronto alle madri che piangono figli uccisi in strada o impiccati come “nemici di Dio”.\nTu studi diritto in un Paese senza stato di diritto: che effetto fa?\n“Mi hanno raccontato, come in una favola, che una volta l’Iran aveva leggi laiche, che proteggevano gli individui. Il mio amato Iran ha introdotto i diritti delle donne prima della Svizzera. Io sono nata all’ombra della repressione, dell’odio e di una dittatura che non ha rispetto per la legge e la dignità umana. Studio i principi e il quadro del diritto perché spero, un giorno, di contribuire a costruire leggi che proteggano libertà, diritti e laicità. Ma se il regime non cade, la mia laurea in giurisprudenza è un pericolo per me e per la mia famiglia. Avvocati che hanno difeso prigionieri politici sono stati arrestati, picchiati, uccisi”.\nPuoi farci comprendere la gravità della crisi economica?\n“I fornai tagliano il pane in porzioni sempre più piccole perché le famiglie non possono permettersi una pagnotta intera. Un lavoro a tempo pieno copre a malapena l’affitto per una settimana. Non posso permettermi un’auto. E posso ancora considerarmi “fortunata” perché ho abbastanza per sopravvivere. Molti, giovani e anziani, rovistano nei bidoni dell’immondizia alla ricerca di avanzi di cibo. Sono scene sempre più frequenti, tanto che quasi non ci facciamo più caso. Intanto i figli delle famiglie vendute al regime vivono nel lusso, guidano auto sportive, hanno l’ultimo modello di iPhone”.\nCome vi organizzate nonostante repressione e blackout?\n“Viviamo in cerchie ristrette e fidate. E la fiducia va conquistata. Non c’è amico di un amico che possa unirsi alla tua rete. Siamo molto attenti a ciò che diciamo in pubblico e a dove ci incontriamo. Spie e informatori sono ovunque. Feste di compleanno e gruppi di studio sono parole in codice per darci appuntamento in luoghi concordati. Un bar vicino all’università può significare un parco da tutt’altra parte. È come vivere in un film di spionaggio, ma senza glamour: rischiamo davvero il carcere, la violenza sessuale e la morte. Ecco, benvenuti nel mio Iran”.\nQuando hai avuto più paura?\n“Nell’autunno del 2022 avevo le gambe che tremavano. Poi ho visto migliaia di persone in strada e ho capito che non ero sola. Siamo su una nave che affonda: se non facciamo qualcosa, anneghiamo tutti. La vita è una e voglio viverla da donna libera, non da schiava di islamisti estremisti che mi odiano. Se morirò per il mio Paese, così sia”.\nLa tua famiglia ti sostiene?\n“Sono cresciuta dando la colpa ai miei nonni per quello che è accaduto all’Iran. Nel 1979 sono rimasti a guardare. Mia madre mi chiama ogni giorno, mi raccomanda di stare zitta, di studiare. “Il Paese si sistemerà da solo, non farti coinvolgere”, mi ripete. I miei genitori hanno paura di perdermi ma non capiscono che, sotto questo regime, sono già morta. No, non saremo la maggioranza silenziosa”.\nCosa volete?\n“La mia famiglia e i miei amici vorrebbero riformare la repubblica. La maggioranza sogna il ritorno del re. Ma prima di tutto, vogliamo la fine della dittatura. Poi saranno gli iraniani a decidere, con un referendum libero. Reza Pahlavi oggi è visto da molti come la guida per arrivarci. Anche tanti giovani cresciuti sotto la Repubblica Islamica vogliono lui, per poi poter finalmente scegliere”.\nChe idea avevi da bambina della Repubblica Islamica?\n“A sei anni il velo obbligatorio mi sembrava normale: lo portavamo tutte e sembrava perfino divertente. Poi cresci, ti fai domande, capisci che certe cose ti vengono imposte anche se non le vuoi. Internet è stato di gran lunga l’errore di valutazione più grande dell’intelligence del regime. Abbiamo scoperto com’era l’Iran nel 1978, il nostro glorioso passato, le nostre invenzioni, i contributi alla medicina, alla tecnologia, all’astronomia, alla letteratura e all’arte. In ogni iraniano c’è una fenice ardente che il regime ha cercato di spegnere. Ma ha fallito”.\nCome vedete, dall’interno, un cambiamento favorito dall’esterno? Non temete che dopo possa andare peggio?\n“Il vero pericolo non è il dopo. È lasciare in vita questo regime. E senza aiuto rischiamo l’ennesimo stallo. Comprensibilmente, l’Occidente è titubante dopo essere intervenuto in Libia, Afghanistan e Iraq e aver visto come è andata a finire. Ma l’Iran è diverso. Vogliamo ricostruire un Paese tollerante che possa essere di nuovo accolto dalla comunità internazionale. Vogliamo pace e prosperità. Paradossalmente, chiediamo che siano imposte più sanzioni. È ironico: noi in Iran, in condizioni di estrema difficoltà, chiedendo più sanzioni mentre alcuni iraniani di sinistra, in esilio, fanno una campagna contro. Ma cosa ne capiscono del nostro dolore e della nostra sofferenza? È vero, siamo già poveri. Ma il governo usa le sue entrate per pagare le milizie nello Yemen e in Iraq o il lusso in cui vivono i figli del regime a Teheran, Vancouver o Londra. Il dentista di famiglia una volta mi ha detto che togliere un ascesso è doloroso ma necessario. E che una volta guarito, il dolore si dimentica. Ecco, la Repubblica Islamica è quell’ascesso”.\nDagli iraniani all’estero che stanno combattendo la loro battaglia dalla diaspora, vi sentite più supportati o fraintesi?\n“È emozionante vedere i nostri connazionali manifestare in Occidente. Abbiamo bisogno che siano la nostra voce, visto che noi non possiamo urlare. E che piangano i nostri morti e mostrino il nostro dolore. Che vi mettano in guardia sul disastro imminente, se il regime non cade. Molti dei miei amici sentono che alcuni nella diaspora hanno perso il contatto con la nostra generazione. Abbiamo bisogno del loro aiuto e siamo fiduciosi di avere il loro pieno sostegno ma devono avere fiducia nel nostro processo decisionale”.\nCome vedi una possibile mossa di Trump, simile a quella in Venezuela?\n“Siamo disarmati. Le milizie sparano sulla folla e i nostri giovani cadono come le foglie d’autunno. Vogliamo che il presidente Trump e Netanyahu mantengano la loro promessa: o armano noi giovani o mandano i droni a distruggere la polizia del regime. Se colpiscono i loro centri di potere, il castello di carte può crollare in una notte. Questa volta hanno paura”.\nCome sogni il futuro, tuo e dell’Iran?\n“Pieno di vita. Ridere per strada, andare in bici in un parco, creare una famiglia. Il mio cordone ombelicale è legato a questo Paese. Se muore, muoio anch’io”.",
    "author": "Fabiana Magrì\nLa Stampa",
    "source": "La Stampa",
    "published_date": "2026-01-10"
  },
  "https://ristretti.org/nelle-carceri-italiane-ci-sono-63mila-detenuti-ma-i-posti-sono-46mila": {
    "title": "Nelle carceri italiane ci sono 63mila detenuti (ma i posti sono 46mila)",
    "link": "https://ristretti.org/nelle-carceri-italiane-ci-sono-63mila-detenuti-ma-i-posti-sono-46mila",
    "content": "di Fulvio Fulvi\nAvvenire, 9 gennaio 2026\nIl sovraffollamento peggiora anche a causa di lavori di ristrutturazione che riducono gli spazi a disposizione. A Cremona un detenuto si è impiccato il giorno dell’Epifania. Si fa ancora più pesante il sovraffollamento nei 189 istituti di pena italiani dove al 31 dicembre scorso i detenuti presenti risultavano in totale 63.499 (di cui 20.116 stranieri e 2.754 le donne), con un incremento pari a 1.600 unità rispetto alla stessa data del 2024. Peggiorano dunque le condizioni di vita dietro le sbarre, anche perché all’aumento del numero delle persone sottoposte a misure restrittive della libertà corrisponde una diminuzione dei posti effettivamente disponibili nei penitenziari che, in base ai dati forniti dal Dipartimento dell’amministrazione penitenziaria, sarebbero 46.081 mentre dodici mesi prima erano 600 in più.\nRicordiamo che i posti regolamentari previsti sono attualmente 51.277 e che la differenza (5.196) dipende da lavori di ristrutturazione e manutenzione edilizia in corso che riducono gli spazi di vivibilità. Il tasso di affollamento complessivo passa dunque dal precedente 132,8% al 137,8% con circa un terzo delle strutture carcerarie dove le presenze superano del 50% le “brande” occupabili nelle camere di pernottamento. La Casa circondariale di Lucca è quella dove i detenuti vivono più stipati nelle loro celle: qui il sovraffollamento raggiunge il 256%. Nella Casa di reclusione di Vigevano (Pavia) il tasso è del 236%, poi ci sono Milano San Vittore con il 234%, Foggia con il 216% e Brescia Canton Mombello che ha raggiunto quota 212%.\nPiù di centomila, inoltre, sono i condannati che stanno scontando la loro pena con misure alternative alla detenzione: si tratta in questo caso di 15 mila persone in più rispetto al 2024, il che costituisce un deterrente rispetto al fenomeno del sovraffollamento. Potrebbe essere una strada da seguire, laddove è possibile, oltre a quella dell’indulto che sembra trovare però tanta resistenza in ambito politico.\nSi aggrava, purtroppo, anche la situazione nel sistema della giustizia minorile: gli under 18 e i giovani adulti presenti nei diciassette Ipm e nelle comunità residenziali alla fine dell’anno appena trascorso ammontavano infatti a 1.821, ovvero il 7% in più se confrontati con i 1.707 ristretti del 31 dicembre 2024.\nRimane elevato il numero dei suicidi, che nel 2025 sono stati 81 (furono dieci in più nell’anno horribilis 2024) mentre 251 risultano i detenuti morti per altre cause (malattia, vecchiaia, overdose o ancora da accertare). Quattro gli operatori carcerari che nel corso dell’anno si sono tolti la vita. E ricomincia la tragica conta anche per l’anno in corso: il giorno di Epifania si è impiccato nella sua cella della Casa circondariale di Cremona, un recluso di 53 anni. È il primo del 2026. Infine, mancano ancora negli organici 2.000 agenti di polizia penitenziaria nonostante l’entrata come effettivi di 1.300 addetti alla sorveglianza vincitori degli ultimi concorsi. Altre assunzioni sono in programma nei prossimi mesi ma c’è sempre da fare i conti con il personale che esce per dimissioni o pensionamento.\nPreoccupano anche i dati relativi al disagio psicologico: è stato calcolato che nel 2024 ogni giorno sono in media 20 gli episodi di autolesionismo e tre i tentativi di suicidio mentre è cresciuto del 29% il numero delle aggressioni e delle infrazioni disciplinari che si verificano dietro le sbarre. Protagonisti di gesti di ribellione o di violenza sono il più delle volte detenuti con problemi psichici.\nL’intero sistema è al collasso. “Le carceri italiane sono diventate discariche umane dove buttare pazzi e tossicodipendenti” commenta Federico Pilagatti, segretario nazionale del Sappe, sindacato autonomo di polizia penitenziaria. Dopo la chiusura degli ospedali psichiatrici giudiziari (Opg), migliaia di detenuti con disturbi psichiatrici o dipendenze finiscono dietro le sbarre senza assistenza specialistica adeguata, per mancanza di personale medico e infermieristico: “Al massimo vengono date a chi manifesta problemi psichici gocce per dormire o metadone - aggiunge Pilagatti - a causa di un sistema sanitario in default, che peraltro non cura nemmeno i cittadini liberi”.",
    "author": "Fulvio Fulvi\nAvvenire",
    "source": "Avvenire",
    "published_date": "2026-01-09"
  },
  "https://ristretti.org/scoppia-la-polveriera-carceri-e-lemergenza-viene-negata": {
    "title": "Scoppia la polveriera carceri e l’emergenza viene negata",
    "link": "https://ristretti.org/scoppia-la-polveriera-carceri-e-lemergenza-viene-negata",
    "content": "di Carmine Ippolito\nIl Roma, 9 gennaio 2026\nLa condizione in cui versa l’universo penitenziario italiano è il frutto di una stratificazione di questioni. È paradossale che, in Italia, come di sovente avviene nei Paesi che pretendono essere depositari di un modello di governo liberaldemocratico, si assiste, con sempre maggiore frequenza, all’invocazione di emergenze per giustificare un’interruzione, a tempo più o meno determinato, dell’ordinaria dialettica politica e degli ordinari processi di produzione legislativa in favore di soluzioni commissariali: le decisioni vengono così sottratte al reale confronto delle rappresentanze che si raccolgono nelle assemblee elettive cui è costituzionalmente affidata l’emanazione della legge.\nLa decisione assunta sull’onda emergenziale viene affidata ad un commissariamento tecnico, ad organismi nazionali o sovranazionali, indicati come depositari delle uniche politiche autorizzate sul tema. L’invocazione delle emergenze, a prescindere dalle questioni agitate, rappresenta già di per sé una clamorosa contraddizione con lo spirito e la storia del costituzionalismo, secondo cui non esistono motivazioni valide per decretare eccezioni alle limitazioni di potere ed ai meccanismi costituzionali di produzione legislativa.\nAttualmente sono numerose le emergenze, affermate per tali in forum come Davos o Cernobbio, dove periodicamente si riuniscono politici, economisti, industriali e operatori della finanza per stabilire, e sottrarre al reale confronto democratico, le decisioni che vengono trasferite, senza possibili reali alternative, alle assemblee elettive a cui non resta che ratificare i processi di transizione digitale, energetica, industriale, alimentare etc. altrove affermati come inevitabili.\nVi è un’emergenza reale, atavica che invece non viene nemmeno riconosciuta per tale. E che alle anime belle che si riuniscono a Davos o a Cernobbio non interessa affatto. Assai eloquente, oltre che significativo, il titolo “L’emergenza negata” che Gianni Alemanno - ex sindaco di Roma ed ex ministro della Repubblica - e Fabio Falbo, attualmente entrambi reclusi nel carcere di Rebibbia, hanno dato al libro denunzia dai medesimi recentemente pubblicato.\nIl sottotitolo dato al testo è ancora più emblematico: “Il collasso delle carceri italiane”, un sistema che, ancora nel 2025, fa registrare il drammatico record di 80 suicidi tra i reclusi, nella ancora più tragica e diffusa indifferenza del ceto politico e della pubblica opinione. La condizione in cui versa l’universo penitenziario italiano è il frutto di una stratificazione di questioni, come si tende bene ad evidenziare nel testo denunzia, come la diffusione delle droghe e l’immigrazione di massa che hanno sovrapposto problemi nuovi a problemi preesistenti.\nLo studio dei dati, pubblicati sul sito del ministero, offre infatti spunti densi di significato per decifrare le reali dinamiche sottese al fenomeno del sovraffollamento carcerario. Non può essere trascurato che a comporre la popolazione carceraria, concorrono oltre che 20.000 stranieri (di cui ben due terzi in espiazione pena), 15.000 persone con dipendenze da alcol o stupefacenti, in aggiunta a 15.000 persone in attesa di giudizio.\nSono questi elementi che tendono ad evidenziare tutte le inadeguatezze delle politiche degli ultimi decenni, dalla gestione dell’immigrazione alla disinvolta se non inesistente prevenzione delle dipendenze, fino all’eccessivo ricorso alla custodia cautelare come improprio strumento di politica securitaria. Al 30 novembre 2025, le persone detenute nei 190 istituti di pena italiani erano 63.868, a fronte dei poco più di 51.000 posti disponibili. La linea scelta dal governo, escludendo aprioristicamente ogni possibile ricorso a provvedimenti di clemenza, è stata anche stavolta la scorciatoia del commissariamento, con la nomina di un commissario straordinario per l’edilizia penitenziaria, dotato di poteri speciali per realizzare oltre 4.600 posti detentivi entro il 2027.\nTuttavia è lo stesso documento commissariale che, con un tasso di sovraffollamento del 120%, ammette una carenza complessiva che difficilmente potrà essere risanata dalle misure di edilizia penitenziaria, stabilite e finanziate con circa 300 milioni di euro. L’analisi tecnica rivela che i calcoli governativi fondano sulla capienza regolamentare teorica: vero è che i 51.300 posti disponibili compaiono nelle statistiche ministeriali.\nNella stessa relazione commissariale, invece, viene riconosciuto che la capacità realmente disponibile è ben inferiore, attestandosi a 46.826 unità. Il sovraffollamento in esubero pertanto va oltre i 15.000 posti, e non i diecimila programmati, sicché i 4.600 posti previsti dai programmi edilizia penitenziaria, allorquando realizzati, non riusciranno in alcun modo a contenere la polveriera carceraria, sempre più prossima al punto di implosione non contenibile. Con il rischio concreto che l’Italia sia esposta di nuovo a al giudizio di infrazione degli organismi sovranazionali, come già accaduto nel 2012 con la sentenza Torregiani.",
    "author": "Carmine Ippolito\nIl Roma",
    "source": "Il Roma",
    "published_date": "2026-01-09"
  },
  "https://ristretti.org/quel-legame-genitori-figli-oltre-le-sbarre": {
    "title": "Quel legame genitori-figli oltre le sbarre",
    "link": "https://ristretti.org/quel-legame-genitori-figli-oltre-le-sbarre",
    "content": "di Francesca Polizzi e Alessandra Vescio\nL’Espresso, 9 gennaio 2026\nMadri e padri sono quasi la metà del totale. Per i minori i colloqui sono un trauma da elaborare. Anche per questo esiste una Carta dei diritti, ora in attesa di rinnovo. Controlli di sicurezza e identificazione. Ecco quello che avviene non appena si varca la soglia di un carcere. Che tu sia una persona detenuta, un volontario, un visitatore o un familiare. Il percorso è identico, sempre. Eppure, dietro a questa procedura uguale per tutti, si nasconde una differenza che pesa soprattutto sulle persone più piccole: i bambini che entrano per incontrare il proprio genitore detenuto. Per loro, quei controlli sono spesso il primo impatto con un ambiente rigido e poco accogliente.\nL’associazione Bambini senza sbarre, che si occupa dei diritti dei figli di persone detenute, prova a trasformare questo passaggio in un momento più umano. Da molti anni, al carcere di Padre e figlio vicino San Vittore, l’associazione ha allestito il cosiddetto Spazio Giallo, un’area dedicata ai di Bollate, Milano bambini che si recano in carcere per incontrare un genitore detenuto, inaugurato nel marzo del 2007.\nPrima dello Spazio Giallo, i bambini che andavano a visitare i genitori in carcere “facevano la coda con gli adulti”, spiega la presidente dell’associazione Lia Sacerdote, e in questi casi poteva accadere che gli adulti si “dimenticassero” della loro presenza perché presi dagli aspetti più burocratici: “Abbiamo notato che quello era un momento di attesa molto delicato che meritava attenzione”. Lo Spazio Giallo, che oggi è presente in varie regioni italiane, è un’area in cui i bambini possono stare e prepararsi all’incontro con il genitore detenuto. Qui ci sono psicologhe che possono aiutarli “a sostenere quel momento che dà ansia” e che prestano “ascolto alla loro presenza”, spiega Sacerdote.\nAlcuni bambini, dice la presidente, ritornano anche i dopo il colloquio per “decantare”, perché lasciare il genitore è “un momento dolorosissimo e una separazione difficile”. Secondo le stime di Bambini senza sbarre sono circa 100 mila i bambini che incontrano i genitori in carcere, che sono poco g meno di 28 mila su un totale di oltre 63 mila detenuti. Una ventina quelli che vivono con le madri recluse negli Icam, gli istituti a custodia attenuata. Ma i numeri non dicono tutto. La genitorialità in carcere assume forme differenti a seconda del genere. “Sul tema della maternità esistono alcune ricerche, mentre sulla paternità le evidenze sono molto più scarse.\nEppure, si tratta di una realtà significativa: quasi la metà degli uomini detenuti ha almeno un figlio, percentuale che nelle donne sale al 60-65 per cento”, spiega Francesca Vianello, docente di Sociologia del diritto e della devianza all’Università di Padova. Per garantire il diritto alla genitorialità anche all’interno delle carceri italiane, nel 2014 è stata firmata - tra ministero della Giustizia, autorità garante per l’Infanzia e l’Adolescenza e Bambini senza sbarre - la Carta dei diritti dei figli di genitori detenuti che riconosce ai minori il diritto a un legame affettivo stabile con il genitore ristretto e allo stesso tempo afferma il diritto alla genitorialità delle persone detenute. La Carta rappresenta un quadro di riferimento fondamentale, sancendo misure concrete come la formazione del personale penitenziario, l’istituzione di spazi dedicati per i colloqui e la promozione di modalità di incontro compatibili con le esigenze dei figli.\nL’ultima versione della Carta è di dicembre 2021, al momento se ne attende il rinnovo. Il lavoro di Bambini senza sbarre si inserisce in un contesto in cui il carcere affida alla polizia penitenziaria il ruolo di primo filtro tra dentro e fuori. Ma se per un adulto si tratta di una procedura, per un minore significa essere accolto dal personale spesso non formato a gestire esigenze emotive, tempi diversi e fragilità. Per questo, spiega l’associazione, la collaborazione con gli agenti è cruciale: “La polizia penitenziaria è sensibile all’argomento”, ciò ha permesso di avviare un percorso “per condividere cosa significhi davvero accogliere i bambini”.\nIl lavoro con la polizia penitenziaria è un tassello di un intervento più ampio, che punta a ricostruire un’idea di continuità affettiva dentro un sistema che tende a frammentarla. “Poi ogni situazione è diversa dall’altra”, afferma Sacerdote, e, in alcuni casi, accade che venga preso in carico l’intero nucleo familiare. Bambini senza sbarre infatti lavora anche con le persone detenute attraverso gruppi di parola, ovvero momenti di incontro in cui le persone ristrette discutono di genitorialità e carcere, e questo permette di “collegare il lavoro che facciamo nello Spazio Giallo, che è quello dell’ascolto del bambino e del congiunto libero che accompagna, al lavoro che facciamo all’interno con il genitore detenuto”, spiega Sacerdote.\nUno dei temi più difficili da affrontare in questi casi è il tema della verità, e cioè il rendere consapevoli i minori delle ragioni per cui il genitore si trova in carcere: un aspetto che genera anche un profondo senso di colpa in tanti detenuti. Quello che provano a fare allora dall’associazione è distinguere la “colpa” dalla persona: il genitore in carcere, spiega Sacerdote, “non è un genitore sbagliato perché ha commesso un reato”, e questo permette di tutelare la relazione affettiva tra genitori e figli.\nDalla fine del 2024, a Milano è stata inaugurata anche la Casa Gialla, ovvero uno spazio per colloqui esterno al carcere. Bene confiscato alla mafia, lo spazio offre la possibilità ai genitori detenuti autorizzati dal magistrato di sorveglianza e a quelli in misura alternativa di incontrare i propri figli in un contesto accogliente e di tutela, in cui è possibile continuare a riflettere anche sul rapporto tra genitori e figli dopo il carcere.",
    "author": "Francesca Polizzi",
    "source": "Ristretti Orizzonti",
    "published_date": "2026-01-09"
  },
  "https://ristretti.org/sicurezza-la-relazione-di-nordio-nel-2025-si-riducono-carcere-e-arresti-domiciliari": {
    "title": "Sicurezza, la relazione di Nordio: nel 2025 si riducono carcere e arresti domiciliari",
    "link": "https://ristretti.org/sicurezza-la-relazione-di-nordio-nel-2025-si-riducono-carcere-e-arresti-domiciliari",
    "content": "di Giacomo Salvini\nIl Fatto Quotidiano, 9 gennaio 2026\nRiduzione di arresti e nel 90% dei casi si arriva a condanna definitiva. Scontro col Mef su ingiuste detenzioni: una sola sanzione disciplinare. Nel 2025 in Italia c’è stata una riduzione significativa delle misure cautelari rispetto al 2024, soprattutto quelle che riguardano il carcere e gli arresti domiciliari. Inoltre nel 90% dei casi le sentenze sono state di condanna dopo la disposizione di una misura cautelare. A certificarlo è la relazione annuale del ministro della Giustizia, Carlo Nordio, inviata nei giorni scorsi al Parlamento relativa al 2025 che solleva perplessità sulla linea securitaria del Governo di destra di Giorgia Meloni.\nSecondo le 71 pagine di numeri e tabelle, che Il Fatto pubblica in anteprima, nei primi dieci mesi del 2025 le misure cautelari sono state 51.703 rispetto alle 94.168 del 2024 che avevano certificato un aumento rispetto alla media delle 81.700 nel triennio 2020-2023. In teoria si tratterebbe di una riduzione sostanziale (-43 mila, circa il 46% in meno), ma in realtà i dati sono incompleti sia perché, rispetto agli anni precedenti, arrivano al 31 ottobre, ma anche perché il tasso di risposta degli uffici giudiziari si è ridotto sostanzialmente al 57% rispetto all’89% del 2024 e 1’80% del 2023.\nA ogni modo il ministero della Giustizia fa sapere che, in valore relativo, i dati possono essere considerati “statisticamente i robusti” e Via Arenula certifica, nelle conclusioni, una “probabile significativa diminuzione del numero delle misure emesse rispetto al 2024”. Secondo la relazione firmata dal ministro della Giustizia Nordio, la riduzione delle misure cautelari ha riguardato soprattutto gli arresti domiciliari senza braccialetto elettronico (13,8% rispetto alle 15,6% del 2024) e la custodia cautelare in carcere (28,3% contro le 28,9% di un anno fa). Una misura cautelare su tre resta quella carceraria, una su quattro riguarda gli arresti domiciliari. Entrambe costituiscono circa il 55% delle misure cautelari.\nSe il documento di Via Arenula fa sapere che “il ricorso alla misura carceraria appare decrescente”, aumentano invece quelle relative al divieto di avvicinamento, agli arresti domiciliari con braccialetto anche se solo il 18% delle misure viene applicato con un controllo elettronico. Solo sei casi, invece, riguardano le detenute madri previste dal decreto Sicurezza per combattere il fenomeno delle borseggiatrici che però, specifica il ministero, viene considerato “numericamente nullo nel corso dei vari anni”.\nLa relazione fa una fotografia anche della distribuzione geografica delle misure che appare simile agli anni precedenti: il 40,1% al Nord, 24% al Centro, 24,9% al Sud e l’11% nelle isole. Il documento annuale del ministero fa sapere che i procedimenti in cui viene applicata una misura cautelare coercitiva sembrerebbero “avere tempi di definizione molto ridotti” perché “già sussistono gravi indizi di colpevolezza a carico della persona”: nel 2025, come nel 2024, sulle 19 mila misure coercitive nell’84% dei casi i procedimenti sono arrivati a sentenza nello stesso anno e nel 18,6% per procedimenti iscritti nello stesso anno.\nInoltre nel 75% dei casi totali si è arrivati a una condanna senza sospensione della pena e il 15% con sospensione: dunque “in circa il 90% dei casi la modalità definitoria di un generico procedimento definito ove è stata emessa una qualche misura cautelare coercitiva è la condanna, mentre nel restante 10% circa si è avuta un’assoluzione o un proscioglimento a vario titolo”.\nLa seconda parte della relazione si concentra anche sui casi di ingiusta detenzione. I dati in valore assoluto restano stabili, intorno ai 1.200, con i distretti che ne hanno di più a Napoli, Reggio Calabria, Catanzaro e Roma. La spesa dei risarcimenti relativa al 2024 è di 26,9 milioni per un totale di 552 ordinanze.\nDal 2018 al 2024, la media era stata di 700 ordinanze e 31,5 milioni spesi ogni anno. Per il 2025, invece, c’è uno scontro in atto col ministero dell’Economia sulla comunicazione dei dati: quando è stata scrittala relazione “non era ancora pervenuto il riscontro da parte del Mef alla richiesta dei dati sulle ordinanze del 2025 di pagamento per l’ingiusta detenzione subita e ai relativi importi corrisposti”.\nNegli ultimi dieci mesi sono stati avviati solo tre procedimenti disciplinari, di cui uno di Nordio. Dati che non convincono il deputato di FI Enrico Costa, che nel 2015 aveva ottenuto la relazione con un emendamento: quest’ultimo parla di “totale insensibilità all’argomento” da parte dei capi degli uffici giudiziari che non hanno risposto al ministero e che dovrebbero essere “sanzionati disciplinarmente”. A proposito della definizione veloce dei procedimenti, Costa aggiunge che si tratta di dati “fuorvianti” perché gli unici “che si definiscono nello stesso anno della misura cautelare sono quelli che si concludono con un patteggiamento”.",
    "author": "Giacomo Salvini\nIl Fatto Quotidiano",
    "source": "Il Fatto Quotidiano",
    "published_date": "2026-01-09"
  },
  "https://ristretti.org/il-referendum-aiuti-il-dialogo": {
    "title": "Il referendum aiuti il dialogo",
    "link": "https://ristretti.org/il-referendum-aiuti-il-dialogo",
    "content": "di Gerardo Villanacci\nCorriere della Sera, 9 gennaio 2026\nIl voto sulla separazione delle carriere ribadisce lo spirito dei costituenti: le modifiche devono passare dal dialogo fra maggioranza e opposizione. Il prossimo referendum costituzionale che si terrà nella primavera del prossimo anno, il quinto della storia del nostro Paese, riguarderà la riforma della separazione delle carriere dei magistrati. Un referendum inevitabile poiché la riforma non è stata approvata in Senato con la maggioranza dei due terzi dei suoi componenti. Si tratta di un’occasione molto rilevante poiché si potrebbe delineare un nuovo percorso culturale nel sistema della magistratura che, detto in sintesi, renderebbe irreversibile la scelta dei magistrati di esercitare la loro funzione come giudice oppure come pubblico ministero. La istituzione di due Csm, vale a dire gli Organi impropriamente definiti di autogoverno della magistratura, e una Alta corte disciplinare alla quale sarà affidata in via esclusiva la funzione disciplinare. Nonché, infine, la previsione di un sorteggio, cioè l’estrazione a sorte di buona parte dei componenti dei due CSM e dell’Alta corte, con la sola eccezione di quelli scelti dal Capo dello Stato per quanto riguarda quest’ultima, e i componenti di diritto già previsti dalla legge.\nPosto che al netto di ogni ipocrisia, la riforma non consentirà di risolvere i problemi atavici che affliggono la giustizia, dalla lentezza alla purtroppo sempre maggiore iniquità della stessa, verosimilmente il profilo di maggiore interesse del referendum è rappresentato dalla occasione che lo stesso ci offre di riflettere su una delle crisi più gravi del nostro tempo, ovvero quella della perdita dell’autonomia del pensiero. Un’espressione che affonda le sue radici nella esortazione Kantiana allo sviluppo del senso critico e spirito di osservazione personale. Ma soprattutto viene data a tutti noi, anche se in particolare alle forze politiche in campo, la possibilità di ripristinare il dialogo e il confronto con il pensiero dell’altro. Una pratica dismessa ormai da troppo tempo a causa del dilagante pregiudizio ideologico che sempre più limita le nostre facoltà intellettuali e ci espone al rischio di cadere nel potere del pensiero altrui. La libertà di pensiero, d’altro canto, è un onere faticoso che implica la non facile rinuncia a comode formule precostituite anche se spesso prive di argomentazioni.\nIn questo caso si tratta di un referendum approvativo; la riforma potrà essere definitivamente promulgata soltanto se approvata dalla maggioranza dei voti validi, così che la consultazione popolare assolve ad una funzione di garanzia potendo bloccare il procedimento di revisione oppure rafforzarlo. Tuttavia non dobbiamo dimenticare che il referendum costituzionale ha avuto una scarsa utilizzazione nel passato tant’è che la prima consultazione è avvenuta nell’ottobre del 2001 e verteva sulla conferma o meno della legge costituzionale di modifica del titolo V, parte seconda della Costituzione.\nUna consultazione referendaria che come sarebbe opportuno ricordare, ha infranto una regola non scritta dei nostri costituenti secondo la quale le modifiche alla Costituzione si sarebbero sempre dovute realizzare con il concorso o quanto meno il consenso di tutte le forze politiche.\nUno spirito che dovrebbe essere recuperato soprattutto per quanto riguarda le riforme istituzionali, attraverso il dialogo tra la maggioranza e l’opposizione. E ciò anche al fine di elidere il rischio della smania di modifica della Costituzione che ogni maggioranza potrebbe avere al fine di adattarla ai propri programmi politici.",
    "author": "Gerardo Villanacci\nCorriere",
    "source": "Corriere della Sera",
    "published_date": "2026-01-09"
  },
  "https://ristretti.org/giustizia-il-fronte-del-no-al-referendum-coinvolgiamo-i-giovani-per-evitare-le-astensioni": {
    "title": "Giustizia, il fronte del No al referendum: “Coinvolgiamo i giovani per evitare le astensioni”",
    "link": "https://ristretti.org/giustizia-il-fronte-del-no-al-referendum-coinvolgiamo-i-giovani-per-evitare-le-astensioni",
    "content": "di Noemi La Barbera\nLa Repubblica, 9 gennaio 2026\nParte da Palermo la campagna per il no al referendum costituzionale della rete della società civile, che sabato avrà il suo battesimo anche a Roma alla presenza di Elly Schlein e Giuseppe Conte. Il comitato regionale, che mette insieme numerose realtà - come Cgil, Anpi, Arci, Articolo 21, Legambiente, Libera - è stato lanciato a Palermo e avrà il volto e la voce di Daniela Ciancimino, l’avvocata anti-Salvini nel processo Open Arms, esperta di diritti civili e crimini ambientali. “Alla base della riforma della giustizia - ha spiegato - c’è l’intenzione politica di sbilanciare i poteri dello Stato, assoggettare la magistratura alla politica, modificando la Costituzione”. Una riforma, come ribadito da più interventi, scaturita da un’iniziativa unilaterale del governo, senza confronto, e che non darebbe risposte ai problemi strutturali della giustizia, come i tempi dei processi o il sovraffollamento delle carceri.\n“È una battaglia di merito, non per difendere una corporazione, come sostiene qualcuno - chiarisce Alfio Mannino, segretario regionale della Cgil - ma se non si apre un dibattito vero rischiamo di soccombere”. Prima ancora del “no”, infatti, serve convincere il partito del disinteresse. Lo dice senza giri di parole Fausto Melluso dell’Arci: “Siamo in un momento di grave disimpegno, si rischia un alto astensionismo, ma questo deve motivarci ancora di più contro una riforma che non risponde a nessuna delle esigenze di giustizia dei cittadini”.\nSfatare l’idea che la riforma riguardi solo le prerogative della magistratura ha contribuito a mettere insieme un fronte siciliano unitario. “Diciamo “no” alle scelte del governo che mirano a smantellare la giustizia sociale, perché da un lato assistiamo a iniziative liberticide come il decreto Caivano, dall’altro, quando la repressione è necessaria nell’azione contro le mafie, si mettono in atto interventi come questo che la indeboliscono”, dice Clara Triolo di Libera al suo arrivo con Nino Morana, nipote del poliziotto assassinato dalla mafia Antonino Agostino: “Stiamo organizzando iniziative per i giovani - continua - che in questi mesi hanno dimostrato più partecipazione e voglia di occupare questo spazio, per canalizzare il loro impegno anche nel no al referendum”.\nAl centro del dibattito, l’urgenza di spiegare cosa c’è oltre la separazione delle carriere: “Tutte le volte che la politica interviene sulla giustizia - osserva Gaetano Sabatino del Movimento per l’acqua pubblica - lo fa per ottenere un’ulteriore impunità”. In attesa che dal prossimo Consiglio dei ministri possa uscire l’ufficializzazione della convocazione alle urne, ipotizzata per il 22 e 23 marzo, è chiaro a tutti che il tempo stringe per giocare una partita “in cui il Parlamento non ha toccato palla, quando invece mettere mano alla Costituzione richiederebbe un consenso ampio e trasversale”, ha ricordato l’avvocato Stefano Antonio Scaduto, riferendosi al testo, rimasto invariato durante l’iter parlamentare, di una riforma che non ha incassato la maggioranza dei due terzi richiesta dalle modifiche costituzionali.\nSul tavolo anche i nuovi criteri di elezione del Csm: “Il sorteggio da elenchi di professionisti - aggiunge la portavoce Ciancimino - non è garanzia di quell’autorevolezza, esperienza o indipendenza necessaria”. E poi, “si legittimerebbe la subordinazione dei membri del Csm a quelli di nomina politica - ha spiegato Scaduto, rappresentante del “Comitato referendario Alcide De Gasperi e Aldo Moro per il No” - E in un momento di grande crisi geopolitica come questo è un grave errore toccare la Costituzione prefigurando uno scenario in cui un capo non risponde a nessuno”. È una speranza mescolata alla paura a chiudere gli interventi: “Io ho 70 anni - dice Sergio Vinciprova di Uisp - e mai come ora ho temuto per la nostra democrazia: dobbiamo fare l’impossibile, per i nostri figli, per fermare questa deriva”.",
    "author": "Noemi La Barbera\nLa Repubblica",
    "source": "La Repubblica",
    "published_date": "2026-01-09"
  },
  "https://ristretti.org/ceccanti-i-si-al-referendum-arriveranno-anche-da-chi-sta-con-schlein": {
    "title": "Ceccanti: “I Sì al referendum arriveranno anche da chi sta con Schlein”",
    "link": "https://ristretti.org/ceccanti-i-si-al-referendum-arriveranno-anche-da-chi-sta-con-schlein",
    "content": "di Lisa Di Giuseppe\nIl Domani, 9 gennaio 2026\nL’ex deputato Pd e vicepresidente di Libertà eguale Ceccanti prevede che anche tra i dem non tutti sono pronti a sacrificare la propria sensibilità personale sull’altare della disciplina di partito. Chi “non può negare la funzione del referendum solo per votare contro il governo e a favore della posizione del proprio partito”. Sabato 10 gennaio la segretaria Pd Elly Schlein inaugura la campagna referendaria per il No alla consultazione popolare sulla Separazione delle carriere.\nParallelamente corrono anche gli organizzativi per l’evento di Firenze del 12, quando andrà in scena il primo evento della campagna per il Sì di Libertà eguale, l’associazione intorno ai dem Enrico Morando e Stefano Ceccanti. Una linea che secondo gli organizzatori intercetterà i dubbi di una serie di eletti Pd non convinti fino in fondo del merito della posizione della segretaria.\nPerché ha senso votare sì “da sinistra”?\nPerché dobbiamo completare il grande disegno riformista di Giuliano Vassalli, socialista e uomo della Resistenza, che ci ha dato a fine anni Ottanta un moderno processo accusatorio e non più inquisitorio che ha bisogno, come egli stesso dichiarava, di un giudice realmente terzo, separato non solo dall’avvocato della difesa ma anche da quello dell’accusa.\nC’è chi dice, anche nel Pd, che il merito del quesito si è già esaurito nella riforma Cartabia. È così?\nNo. Separare le carriere significa anche e soprattutto che l’organo amministrativo che si occupa delle carriere, più precisamente di valutazioni di professionalità e di conferimento di funzioni, sia rigorosamente sdoppiato, altrimenti le tue sorti dipendono da chi sta nell’altra carriera. La separazione deve partire dal vertice del sistema.\nNon c’è un livello politico che andrebbe tenuto in considerazione nella decisione su cosa votare?\nNon penso che si possa far valere la disciplina di partito, che senz’altra vale per i parlamentari, anche per i singoli elettori. La Costituzione, quella vigente, che dobbiamo anzitutto rispettare ha previsto i referendum esattamente per consentire un giudizio puntuale dei cittadini che possa essere diverso da quello generale che si esprime nelle elezioni politiche. Questo vale ancora di più per i referendum costituzionali, ben più importanti di quelli abrogativi.\nCioè?\nLe norme costituzionali restano, mentre i governi passano. Penso che qualcuno che ha votato No nel 2016 contro Renzi si sia a posteriori pentito vedendo che quando le riforme necessarie sono posposte la situazione si aggrava. Il No confermò allora sulla carta un bicameralismo già molto problematico, che nel frattempo è praticamente scomparso col monocameralismo alternato. Non abbiamo avuto il Senato delle Regioni e il bicameralismo ripetitivo è morto lo stesso.\nQuindi non è questione di collocamento dei partiti?\nCome spiegava già nel 1932 il grande costituzionalista Georges Burdeau sul valore del referendum “può accadere senza dubbio che l’iniziativa del referendum risalga ad una manovra dell’opposizione o del governo stesso che la susciti nel popolo, ma la lotta di cui esso dà luogo non si svolgerà sullo stesso terreno di una campagna elettorale. Il raggruppamento dei partiti (…) si effettuerà in maniera diversa”.\nÈ sbagliato schierare il partito per il No per cavalcare la contrapposizione con Meloni come ha fatto Schlein?\nSe la segretaria Schlein crede, a differenza nostra, che la separazione delle carriere sia nociva fa bene a schierare il partito per il No, posto che nessuno può appunto far valere una disciplina per gli elettori ma neanche per gli iscritti come se si trattasse di un voto parlamentare. Un partito non può non avere una posizione.\nCosa dice a chi non è convinto?\nSe qualcuno nel Pd pensa che la separazione sia cosa buona e giusta come stava scritto nella mozione Martina del 2019, e/o che la Corte disciplinare sia una buona idea come stava ancora scritto nel programma elettorale del 2022 (“Proponiamo di istituire con legge di revisione costituzionale un’Alta corte competente a giudicare le impugnazioni sugli addebiti disciplinari dei magistrati e sulle nomine contestate”) non può negare la funzione del referendum solo per votare contro il governo e a favore della posizione del proprio partito. Mi pare che dubbi di questo tipo vi siano anche tra varie persone che hanno votato per Schlein e che tuttora la sostengono. Anche da lì verranno dei Sì.\nC’è margine per creare un dibattito sul merito all’interno del partito ora che la segretaria lancia la campagna per il No?\nLa campagna nel partito e nella coalizione è aperta. Segnalo che ben due partiti, minori ma non irrilevanti, sono esplicitamente per il Sì, Più Europa e i Socialisti e che un terzo, Italia Viva, formalmente per la libertà di voto, ha i suoi quadri schierati in modo quasi unanime per il Sì. Nel Pd siamo già non pochi a sostenere questa analoga posizione. Se poi usciamo dalla coalizione ma restiamo comunque nell’ambito delle opposizioni, anche Azione e Liberaldemocratici sono per il Sì.\nTanti dei volti che aderiscono all’iniziativa di Libertà eguale sono nomi storici dell’universo dem, ma che oggi non hanno più ruoli attivi. C’è stato uno spostamento della linea del Pd sulla giustizia?\nCi sono stati due elementi più generali. Il primo è il rifiuto di distinguere la materia istituzionale da quella politica, rifiuto perfettamente speculare a quello della maggioranza. Entrambi gli schieramenti in questa legislatura fanno il contrario di quello che il presidente Mattarella ha individuato come il pregio dei lavori dell’Assemblea Costituente: dialogare sulla Costituzione anche quando ci si divide sul governo. Vale per la giustizia, come per il premierato, come per l’autonomia differenziata. Il secondo è una specie di sindrome di Stoccolma verso il secondo partito della coalizione, il Movimento 5 Stelle. Vanno benissimo le alleanze, ma non si può essere subalterni.",
    "author": "Lisa Di Giuseppe\nIl Domani",
    "source": "Il Domani",
    "published_date": "2026-01-09"
  },
  "https://ristretti.org/la-giustizia-si-rinforza-con-nuovi-giudici-e-pm-ma-manca-ancora-un-cancelliere-su-due": {
    "title": "La giustizia si rinforza con nuovi giudici e pm ma manca ancora un cancelliere su due",
    "link": "https://ristretti.org/la-giustizia-si-rinforza-con-nuovi-giudici-e-pm-ma-manca-ancora-un-cancelliere-su-due",
    "content": "di Federico Gottardo\nLa Repubblica, 9 gennaio 2026\nHanno preso servizio nelle ultime settimane e qualcuno ha fatto i primi turni proprio a cavallo di Natale: è la “carica” dei magistrati ordinari che hanno finito il loro tirocinio e che a fine 2025 hanno riempito le carenze che si trascinavano da tempo negli uffici giudiziari di tutto il Piemonte. “Avevo segnalato i vuoti d’organico in tutte e 11 le procure del distretto - ricorda la procuratrice generale Lucia Musti - Ora registro con soddisfazione che il Consiglio superiore della magistratura, che ringrazio, ha accolto la mia segnalazione”. Ma l’emergenza è tutt’altro che finita.\nA partire dai “precari della giustizia”, i 500 lavoratori assunti con il Pnrr e con il contratto in scadenza al 30 giugno: “Noi magistrati inquirenti non ne abbiamo beneficiato perché lavorano con i giudici - spiega ancora Musti - Ma è un’ulteriore criticità che si aggiunge a quelle che già abbiamo: rimane altissima la carenza del personale amministrativo, con una scopertura media del 51% in tutti gli uffici requirenti del più grande distretto d’Italia per numero di sedi giudiziarie. È un grosso problema, che rimarrà anche quando saranno immessi in servizio i nuovi assistenti: ne sono previsti 290, ripartiti tra tribunali e procure”.\nC’è poco da esultare, quindi, nelle aule e negli uffici giudiziari. Anche se l’arrivo dei nuovi magistrati è stato vissuto come “il passaggio di una stella cometa, qualcosa che capita quasi ogni duemila anni”. La definizione è della procuratrice dei minori, Emma Avezzù, che aveva lanciato appelli pubblici proprio per risolvere le mancanze della sua procura, che si occupa dell’intero Piemonte. Ora l’ingresso delle pm Cecilia Boldo e Valeria De Lorenzo significa una crescita del 50% rispetto alla situazione precedente, con il passaggio da quattro a sei magistrati inquirenti.\nAnche a Ivrea sono arrivate buone notizie, con sette nuovi giudici e due pubblici ministeri. Così il tribunale dovrebbe essere finalmente a pieno organico mentre in procura restano 9 pm contro gli 11 previsti, visto che altri due magistrati se ne sono andati. E non si risolverà il problema che si trascina dal 2014, quando la riforma ha cancellato altri tribunali e ha triplicato le competenze di quello di Ivrea (passato da un territorio di 150mila persone a uno da 515mila). Il personale continua a mancare, con solo il 45% dei dipendenti previsti, e il lavoro si accumula, con maxi inchieste da gestire: dalla strage di Brandizzo alla tragedia delle Frecce tricolori, fino all’indagine sull’Asl To4. Eppure il Ministero della Giustizia non è mai intervenuto, nonostante la procuratrice Gabriella Viglione non perda occasione di denunciare la situazione. Ora si aggiunge anche Musti: “Io ho ripetutamente richiesto al Ministero di rivedere la pianta organica e istituire la figura del procuratore aggiunto a Ivrea, che è la seconda procura del distretto del Piemonte.\nÈ una figura prevista dove ci sono almeno 10 sostituti procuratori, dato che non è stato considerato: serve una modifica di legge”. Anche a Torino, fra pensionamenti e scadenze, mancano tutti e quattro i procuratori aggiunti previsti: la novità sarà il ritorno a Torino di Roberto Sparagna, che dovrebbe occuparsi di sicurezza sul lavoro (il pool nato con Raffaele Guariniello, vacante da quando Vincenzo Pacileo è andato in pensione un anno fa). Ma non si sa ancora quando prenderà servizio.\nUna delle note positive è la nomina dei procuratori capo, attesa da tempo: “Finalmente ci sono tutti - evidenzia Musti con soddisfazione - A novembre hanno preso servizio Cesare Parodi ad Alessandria e Ilaria Calò a Vercelli. Biella era vacante da un anno e quattro mesi, l’ufficio è stato retto da Ruggero Crupi e il 19 dicembre ha preso le funzioni Mario Andrigo. A Novara è prossimo il pensionamento del procuratore Giuseppe Ferrando ma il Consiglio superiore della magistratura ha già bandito il posto e pertanto sono fiduciosa”.",
    "author": "Federico Gottardo\nLa Repubblica",
    "source": "La Repubblica",
    "published_date": "2026-01-09"
  },
  "https://ristretti.org/mafia-cassazione-la-pericolosita-non-e-un-marchio": {
    "title": "Mafia, Cassazione: la pericolosità non è un marchio",
    "link": "https://ristretti.org/mafia-cassazione-la-pericolosita-non-e-un-marchio",
    "content": "di Damiano Aliprandi\nIl Dubbio, 9 gennaio 2026\nLa Cassazione, con la sentenza numero 40716, ha detto no a un modo di ragionare che rischia di trasformare la pericolosità sociale in una condanna perpetua. La prima sezione penale ha annullato il decreto con cui la Corte d’Appello di Reggio Calabria aveva confermato la pericolosità di Pietro Criaco, 52 anni, condannato per mafia. Il motivo? I giudici calabresi si sono limitati a guardare il passato, ignorando sedici anni di carcere e tutto quello che è successo nel frattempo. La storia di Criaco è quella di tanti boss della ‘ndrangheta. Anni Novanta, faida tra cosche ioniche, reati pesantissimi: associazione mafiosa, omicidio, tentati omicidi. Più precisamente, il reato associativo risale agli anni 1996-1997. Poi undici anni di latitanza. Quando lo arrestano, nel dicembre 2008, inizia una lunga detenzione che si conclude solo nell’agosto 2024. Quasi sedici anni dentro. Al 41 bis.\nLa misura di prevenzione che gli pende sulla testa viene da lontano. Il decreto originale è del 13 settembre 1999: sorveglianza speciale per tre anni con obbligo di soggiorno. Diventa definitivo il 6 aprile 2004. Passa il tempo, Criaco finisce in carcere, sconta la pena, esce. Ma quella misura lo insegue. Nell’ottobre scorso il Tribunale di Reggio Calabria dichiara che la sua pericolosità sociale è ancora lì, presente. Ad aprile 2025 la Corte d’Appello conferma. Durante questo periodo prende il diploma di scuola superiore, mantiene una condotta tutto sommato regolare, si trasferisce in provincia di Varese per stare vicino alla famiglia. Si allontana, insomma, dal territorio d’origine, da quell’ambiente che lo aveva cresciuto e poi inghiottito. Ma per la giustizia tutto questo non conta. O meglio, non conta abbastanza.\nQuando esce dal carcere, il Tribunale di Reggio Calabria conferma che la sua pericolosità sociale è ancora lì, intatta. Come se quei sedici anni fossero passati invano. L’avvocato Pietro Stilo, che difende Criaco, prova a far valere gli elementi positivi: i reati risalgono a quasi trent’anni fa, c’è stata pace tra le cosche, in carcere si è comportato bene, ha studiato, si è spostato al nord. Niente da fare. La Corte d’Appello conferma: pericoloso era, pericoloso resta. E qui arriva la sentenza della Cassazione, depositata lo scorso dicembre, che smonta questo ragionamento pezzo per pezzo. Il relatore Giorgio Poscia e il presidente Giuseppe De Marzo spiegano che non si può continuare a guardare solo al passato. La pericolosità sociale non è un marchio indelebile che ti porti dietro per sempre. Va verificata nell’oggi, nel presente.\nLe Sezioni Unite Gattuso, citate nella sentenza, lo hanno chiarito: serve l’ “attualità” della pericolosità. Non basta dire che uno è stato un mafioso. Bisogna dimostrare che lo è ancora. Quella pronuncia, la numero 111 del novembre 2017, ha fissato un principio: per applicare una misura di prevenzione a chi è accusato di appartenere a un’associazione mafiosa bisogna accertare che la pericolosità esista adesso, non vent’anni fa. E bisogna distinguere tra chi “partecipa” davvero al sodalizio e chi invece è solo vicino, contiguo all’ambiente criminale. La differenza non è sottile, è sostanziale.\nLa Corte d’Appello, secondo i giudici di legittimità, ha fatto un errore di metodo. Si è fermata ai fatti vecchi: la gravità dei reati, la lunga latitanza, il ruolo nella ‘ndrangheta. Tutto vero, tutto documentato. Ma sono elementi che fotografano il passato, non il presente. E quando si è trovata a valutare i sedici anni di detenzione, la Corte calabrese ha dato peso a un unico episodio: una contestazione disciplinare del marzo 2015.\nQui la sentenza della Cassazione diventa ancora più netta. Quell’episodio disciplinare era una protesta pacifica. Criaco e altri detenuti del 41-bis si erano opposti al divieto di cucinare cibi. Una questione che, va detto, non era proprio secondaria. Tanto che il magistrato di sorveglianza di Spoleto aveva sollevato questione di legittimità costituzionale. E la Corte Costituzionale, con la sentenza numero 186 del 2018, aveva dato ragione ai detenuti. Aveva detto che quel divieto non stava in piedi. Eppure la Corte d’Appello ha usato proprio quell’episodio come prova di pericolosità, senza nemmeno rispondere alle obiezioni della difesa. La Cassazione parla di “motivazione apparente”, un’espressione tecnica che nel diritto di prevenzione equivale a una violazione di legge. In pratica, i giudici calabresi hanno scritto una motivazione che sembra esserci ma in realtà non c’è. Hanno fatto finta di valutare gli elementi attuali, ma in realtà hanno solo guardato indietro. Un modo di ragionare che la Cassazione boccia senza appello.\nLa sentenza è chiara su questo punto: nel procedimento di prevenzione si può ricorrere in Cassazione solo per violazione di legge. E la motivazione apparente è proprio questo, una violazione. Succede quando il giudice ignora completamente un elemento che potrebbe cambiare l’esito del processo. Non risponde, non lo prende in considerazione, fa come se non esistesse. La difesa aveva messo nero su bianco tutti gli elementi positivi, li aveva elencati nei motivi aggiunti depositati il 30 marzo 2025. La Corte d’Appello ha letto e non ha risposto.\nC’è poi un secondo profilo, quasi tecnico ma significativo. La difesa aveva chiesto, in subordine, almeno di ridurre la misura di prevenzione al minimo (un anno invece di tre) o di sostituire l’obbligo di soggiorno con il braccialetto elettronico. La Corte d’Appello non ha risposto. Silenzio totale. Anche questo, dice la Cassazione, è un errore. Non si può ignorare una richiesta difensiva facendo finta che non esista.\nIl decreto impugnato viene annullato e il caso torna alla Corte d’Appello di Reggio Calabria. I giudici calabresi dovranno rifare il ragionamento da capo, questa volta guardando davvero al presente e non solo al passato. Dovranno spiegare, con argomenti concreti e attuali, se Criaco è ancora pericoloso oppure no. E dovranno rispondere, punto per punto, alle obiezioni della difesa. Dovranno dire se quei sedici anni di carcere contano qualcosa o se sono irrilevanti. Dovranno spiegare perché il trasferimento in provincia di Varese non significa nulla. Dovranno motivare, davvero.\nLa sentenza tocca un tema che va oltre il caso singolo. Quando finisce la pericolosità di un mafioso? È possibile che una persona condannata per reati gravissimi, dopo anni di carcere e di allontanamento dall’ambiente criminale, non sia più la stessa? O il passato è un’ombra che non si cancella mai? La Cassazione non dà una risposta generale, ma indica un metodo: bisogna guardare i fatti, tutti i fatti. Quelli vecchi e quelli nuovi. Il passato conta, ma non può essere l’unico elemento. Serve una valutazione complessiva, attuale, che non si limiti a ripetere formule standard.\nIn fondo, è una questione di civiltà giuridica. La pericolosità sociale è uno strumento di prevenzione, non una pena aggiuntiva mascherata. Se diventa automatica, se si applica guardando solo al passato, perde la sua funzione e si trasforma in qualcosa d’altro. In una condanna senza fine, che prescinde dalla realtà e si alimenta solo di sé stessa. La Cassazione, con questa sentenza, rimette le cose al loro posto. Il passato va considerato, ma va pesato insieme al presente. E quando un uomo ha passato sedici anni in carcere, ha studiato, si è allontanato dal territorio, questi elementi non possono essere liquidati con poche righe o con un generico richiamo alla gravità dei reati. Vanno presi sul serio, discussi, valutati. Poi la Corte d’Appello deciderà. Ma almeno dovrà farlo con una motivazione vera, non apparente.",
    "author": "Damiano Aliprandi\nIl Dubbio",
    "source": "Il Dubbio",
    "published_date": "2026-01-09"
  },
  "https://ristretti.org/il-carcere-duro-non-esclude-colloquio-straordinario-con-familiare-anchegli-sottoposto-al-41-bis": {
    "title": "Il “carcere duro” non esclude colloquio straordinario con familiare anch’egli sottoposto al 41 bis",
    "link": "https://ristretti.org/il-carcere-duro-non-esclude-colloquio-straordinario-con-familiare-anchegli-sottoposto-al-41-bis",
    "content": "di Paola Rossi\nIl Sole 24 Ore, 9 gennaio 2026\nCass. pen., sez. I, ud. 20 novembre 2025 - dep. 8 gennaio 2026, n. 554. Non si tratta di presupposto o condizione di benefici penitenziari o di ammissione generale al regime dei colloqui, infatti nella vicenda la breve telefonata tra due fratelli era stata sottoposta a prescrizioni compreso l’ascolto diretto. La Cassazione penale ha respinto il ricorso del ministero della Giustizia contro l’ammissione di un detenuto sottoposto al carcere duro per reati di associazione di stampo mafioso a svolgere un colloquio telefonico con suo fratello, anch’egli ristretto in base al regime speciale dell’articolo 41 bis dell’Ordinamento penitenziario.\nIn primis, la Cassazione ha smentito la tesi secondo cui una tale interlocuzione tra detenuti ex 41 bis sarebbe in radice vietata. Poiché in assenza di uno specifico divieto normativo, il diritto del detenuto di coltivare l’affettività familiare mediante colloqui finanche visivi può essere riconosciuto anche quando il familiare è sottoposto al medesimo regime speciale. La richiesta aveva a oggetto un unico colloquio telefonico di brevissima durata da svolgersi con le modalità previste dalla circolare del Dap 2 0ttobre 2017 n. 3676/6126 con le opportune prescrizioni, tra le quali l’ascolto diretto della conversazione. Ciò che in effetti era avvenuto. Infatti, il ricorso introdotto dal Ministero era tra l’altro carente di interesse in quanto la telefonata era stata non solo concessa, ma anche già effettuata al momento della trattazione del ricorso per cassazione.\nLa Cassazione chiarisce comunque che l’autorizzazione e quindi la decisione del provvedimento del Tribunale di sorveglianza impugnato, si riferivano a un colloquio “straordinario” che non integra un presupposto o una condizione di accesso a benefici penitenziari (come, ad esempio, il permesso premio che si inserisce nella progressione trattamentale del detenuto) né comporta un’ammissione generale al regime dei colloqui.\nLa decisione della Suprema corte ha quindi affermato che il Tribunale ha correttamente applicato la giurisprudenza di legittimità in ordine alla possibilità di autorizzare “in casi eccezionali” un detenuto sottoposto al regime speciale del 41 bis a intrattenere colloqui telefonici o visivi con un familiare sottoposto al medesimo regime detentivo.\nIl principio generale condiviso dai precedenti di legittimità in materia è stato quello di affermare che “il detenuto sottoposto a regime differenziato, ai sensi dell’art. 41 bis ord. pen., può essere autorizzato ad avere colloqui visivi con i familiari - in situazioni di impossibilità o, comunque, di gravissima difficoltà ad effettuare i colloqui in presenza - mediante forme di comunicazione audiovisiva controllabili a distanza, secondo modalità esecutive idonee ad assicurare il rispetto delle cautele imposte dal citato art. 41 bis”.\nVal la pena in conclusione riportare i due orientamenti espressi dalla Cassazione e riportati nella decisione in esame.\n1) Secondo l’indirizzo maggioritario il principio che si deve applicare è quello per cui “la sottoposizione al regime carcerario differenziato di un detenuto non esclude, in via di principio, che lo stesso possa essere autorizzato ad avere colloqui, anche visivi, con altro detenuto sottoposto al regime dell’art. 41 bis ord. pen. legato a questo da rapporti genitoriali o familiari, mediante forme di comunicazione controllabili a distanza (come la videoconferenza), tali da consentire la coltivazione della relazione parentale e, allo stesso tempo, da impedire il compimento di comportamenti fra presenti, idonei a generare pericolo per la sicurezza interna dell’istituto o per quella pubblica”.\n2) Mentre la sezione I della Cassazione penale con la sentenza n. 29007/2021 ha affermato che nel caso in cui entrambi i soggetti siano sottoposti a regime differenziato, il principio generale, pure condiviso, “non può trovare applicazione nei casi in cui il colloquio - che si chiede di attuare - avviene con altro soggetto, al pari ristretto nella medesima forma”.\nCon l’odierna sentenza viene ricordato che questa isolata interpretazione restrittiva non può essere condivisa. In assenza di uno specifico divieto normativo, e anche considerata l’evoluzione tecnologica per cui gli attuali sistemi di comunicazione danno adeguate garanzie di controllo la pressoché unanime giurisprudenza sul punto ha correttamente individuato il punto di equilibrio tra le esigenze di sicurezza dell’ordinamento e il rispetto dei diritti costituzionalmente e convenzionalmente protetti del detenuto formulando lo specifico principio di diritto per cui “in tema di regime penitenziario differenziato di cui all’art. 41-bis legge 26 luglio 1975, n. 354, il diritto di coltivare, mediante colloqui visivi, l’affettività familiare inerisce al nucleo essenziale dei diritti del detenuto, sicché può essere riconosciuto pur quando il familiare che si vuole incontrare è, anch’egli, sottoposto al regime speciale, dovendosi tuttavia operare un giudizio di bilanciamento, in concreto, tra le esigenze di affettività del soggetto ristretto e quelle di sicurezza pubblica, le quali, laddove ritenute prevalenti, non consentono di soddisfare tale diritto, nemmeno con l’impiego di strumenti audiovisivi”. In conclusione, il colloquio sarà legittimamente effettuabile solo se la valutazione della magistratura di sorveglianza trova il punto d’equilibrio tra esigenze individuali e di sicurezza pubblica.",
    "author": "Paola Rossi\nIl Sole",
    "source": "Ristretti Orizzonti",
    "published_date": "2026-01-09"
  },
  "https://ristretti.org/veneto-stefani-una-struttura-alternativa-per-giovani-cosi-spezziamo-la-catena-del-crimine": {
    "title": "Veneto. Stefani: “Una struttura alternativa per giovani, così spezziamo la catena del crimine”",
    "link": "https://ristretti.org/veneto-stefani-una-struttura-alternativa-per-giovani-cosi-spezziamo-la-catena-del-crimine",
    "content": "di Martina Zambon\nCorriere del Veneto, 9 gennaio 2026\n“Con la collaborazione del Ministero della Giustizia realizzeremo qualcosa che in Veneto ancora non c’è: la prima Comunità socio-terapeutica regionale che accoglierà minori con polidipendenze e disturbi comportamentali come misura alternativa al carcere”. Le celle hanno porte smaltate blu ciano, fra l’azzurro e il verde, per il resto, nel nuovo carcere minorile di Rovigo, prevale il bianco. Fra un mese entrerà in funzione accogliendo i giovani detenuti di Treviso. E la struttura, sovraffollata, del capoluogo della Marca, sarà destinata ai “semiliberi”.\nA Rovigo, accanto al palazzo di Giustizia, arriva a dama, così, un progetto che sembrava infinito. I lavori (affidati nel 2020) sarebbero dovuti terminare a metà 2023 per un importo iniziale di quasi 9 milioni di euro. A quanto sia arrivato il conto finale non è dato sapere finché non verranno conteggiati anche gli arredi, fanno sapere le strutture penitenziarie.\nIntitolato ad Antonio Vivaldi, l’Istituto penitenziario per minori (Ipm), è stato inaugurato ieri, con un parterre de roi: il presidente della Regione Alberto Stefani, il presidente del consiglio regionale Luca Zaia, il sottosegretario alla Giustizia Andrea Ostellari e il capo del dipartimento per la Giustizia minorile e di Comunità, Antonio Sangermano. La struttura è stata ricavata dall’ex carcere maschile del capoluogo polesano, accanto al tribunale. Ci sarà posto per 31 detenuti e il contingente del personale arriverà a 50 agenti di polizia penitenziaria oltre ad un direttore e 10 figure tra professionisti del settore pedagogico, impiegati e funzionari amministrativi. L’edificio si sviluppa su settemila metri quadrati di cui tremila scoperti con aree verdi, palestra e campi sportivi. Spazi per lo sport e i laboratori creativi sono stati realizzati all’interno.\n“Il nuovo Ipm di Rovigo è il terzo da inizio legislatura spiega Ostellari - dopo quello de L’Aquila e di Lecce. È un risultato che misura la presenza dello Stato e la risposta a un bisogno dell’intero Paese. Non è solo uno spazio detentivo, ma un luogo che coniuga perfettamente l’esecuzione della pena con la rieducazione, perché la giustizia ha senso solo se è capace di guardare al futuro. Un futuro fondato su regole certe, percorsi strutturati in spazi adeguati e sulla presenza concreta e quotidiana delle istituzioni. In luoghi come questo lo Stato dimostra di essere fermo, ma giusto”. E sul dettato costituzionale che punta alla rieducazione in carcere concorda anche Stefani che, in più, aggiunge un annuncio ulteriore: “Le buone notizie sono due. La prima è che a Rovigo, grazie all’impegno del sottosegretario Ostellari, è stato inaugurato un nuovo carcere minorile con più spazio per gli utenti, la formazione e la rieducazione. La seconda è che la nostra Regione, per la prima volta, potrà attivare, insieme al ministero della Giustizia, anche un Centro di recupero ad alto impatto sanitario, alternativo al carcere, per minori con disagio comportamentale e polidipendenze, in esecuzione penale o in custodia cautelare”.\nTradotto, anche la nostra regione si doterà di una struttura alternativa al carcere o ai domiciliari per quei ragazzi che hanno commesso un reato (non grave) e che non rientrano fra i pazienti psichiatrici. Insomma, quelli che vengono ormai ascritti alla voce “baby gang”. Il bando della Regione è del 13 ottobre e risulta abbia partecipato un solo soggetto per individuare la struttura e gestire il Centro di recupero. Nessun agente penitenziario, ma i dodici giovani da rieducare nel Centro non potranno uscire come, invece, accade nelle comunità di recupero “classiche”. Al momento il soggetto candidato, con tutta probabilità una coop socio sanitaria, sta provvedendo all’integrazione richiesta dalla Regione che concorrerà per il 60% al finanziamento del progetto che il bando definisce “sperimentale”. Il restante 40% sarà finanziato dal ministero della Giustizia.",
    "author": "Martina Zambon\nCorriere",
    "source": "Corriere del Veneto",
    "published_date": "2026-01-09"
  },
  "https://ristretti.org/veneto-nella-rems-di-nogara-i-criminali-con-disagio-psichiatrico": {
    "title": "Veneto. Nella Rems di Nogara i criminali con disagio psichiatrico",
    "link": "https://ristretti.org/veneto-nella-rems-di-nogara-i-criminali-con-disagio-psichiatrico",
    "content": "di Martina Zambon\nCorriere del Veneto, 9 gennaio 2026\nÈ l’unica del Veneto, nel 2025 ha dimesso 25 pazienti. “Percorsi di cura specifici, di media restano qui due anni”. La punta dell’iceberg sono i casi, drammatici, come gli accoltellamenti costati la vita al capotreno Alessandro Ambrosi a Bologna e a Jack Gobbato a Mestre ma il tema del disagio psichiatrico che sfocia in violenza “casuale” stanno diventando un problema. Lo dice l’Oms: cresce il disagio mentale e riguarda il 15% della popolazione, spesso giovani ma anche over 65. E in quel 15% si annida anche la malattia che diventa violenza. Dopo l’arresto, se viene diagnosticata una patologia psichiatrica, la strada non è il carcere bensì la Rems, Residenza per l’esecuzione delle misure di sicurezza.\nIn Italia sono una trentina, una è in Veneto, a Nogara, gestita dagli esperti dell’Usl 9 Scaligera. E, spiega Felice Alfonso Nava, Direttore dei Servizi Socio Sanitari dell’Usl 9 Scaligera, “è un fiore all’occhiello. I due indicatori: liste d’attesa e percentuale di dimissioni, lo attestano”. Due indicatori che la direttrice, la dottoressa Rosa Perrone, conosce bene: “Sul 2025 abbiamo avuto 25 dimissioni su 40 pazienti e la lista d’attesa va da zero a dieci”.\nQuando si parla di “dimissioni” si intende comunque la presa in carico da parte della rete territoriale e del dipartimento di Salute mentale. Altre comunità, spesso, la possibilità di ricominciare “perché - spiega la dottoressa Perrone - in luoghi protetti e con cure che non si limitano a quelle farmacologiche, ci sono pazienti che sviluppano una consapevolezza nuova. Il risultato di 25 dimissioni è legato a tanti fattori, in primis alla preparazione della rete territoriale. Le opzioni, di fronte a un tema tanto delicato, sono molte. Per questo riusciamo a far scorrere la lista d’attesa”. Quanto si resta in una Rems? “I due estremi sono sei mesi e 7-8 anni. La media sono due anni”.\nLa Rems di Nogara sta ultimando i lavori per suddividere i pazienti in due strutture diverse. I posti, però, resteranno sempre quaranta. Pochi in prospettiva? Il sottosegretario alla Giustizia, Andrea Ostellari, spiega: “Quando parliamo di episodi di violenza “casuale” possiamo imbatterci in tipologie diverse. C’è chi agisce sotto l’effetto di stupefacenti e per loro esiste un percorso dedicato con misure alternative su cui sta lavorando il tavolo dei ministeri della Giustizia e della Salute. Poi ci sono i pazienti psichiatrici ma certificarli non è automatico e i costi sono alti, come sempre, servono fondi ma si sta lavorando a percorsi specifici per affrontare il problema”.",
    "author": "Martina Zambon\nCorriere",
    "source": "Corriere del Veneto",
    "published_date": "2026-01-09"
  },
  "https://ristretti.org/rovigo-inaugurato-il-nuovo-istituto-penale-per-i-minorenni": {
    "title": "Rovigo. Inaugurato il nuovo Istituto penale per i minorenni",
    "link": "https://ristretti.org/rovigo-inaugurato-il-nuovo-istituto-penale-per-i-minorenni",
    "content": "gnewsonline.it, 9 gennaio 2026\nOstellari: “La giustizia ha senso se è capace di guardare al futuro”. La struttura si deve al lavoro sinergico tra il dipartimento per la Giustizia Minorile e di comunità del ministero della Giustizia e del ministero delle Infrastrutture e dei Trasporti. Il presidente Antonio Sangermano, capo del dipartimento, ha avviato la cerimonia ringraziando le istituzioni, le Forze dell’ordine e tutti i presenti, e ribadendo, come già dichiarato in occasione dell’inaugurazione dell’Istituto di Lecce, che “l’apertura di un Ipm non è una sconfitta né una vittoria, ma una soluzione concreta a un problema reale, perché i numeri sono prodotti dalla realtà effettuale e noi abbiamo corrisposto con un atteggiamento di doverosità”.\nL’Amministrazione, riuscendo a mantenere l’impegno assunto a proposito del piano di potenziamento del sistema penitenziario minorile, nell’ultimo anno ha concretizzato l’apertura di tre nuovi istituti penali per i minorenni, dedicando il massimo sforzo affinché venissero garantite strutture moderne e funzionali. Nel 2025 è stata infatti riattivata la sede de L’Aquila, inaugurato come già detto, l’ipm di Lecce, mentre oggi è il turno di quello di Rovigo, che conclude il progetto complessivo.\nValeria Cittadin, sindaca di Rovigo, durante il suo intervento ha precisato che la struttura penitenziaria “deve essere vista come un luogo di rinascita e non di repressione; se ci sono questi luoghi è perché ci sono ragazzi con fragilità importanti, ragazzi che vanno riportati nella società. Non sono preoccupata di questa presenza, che può rappresentare un indotto importante per la società dove i nostri giovani possono ritrovare loro stessi”. “Sentiamo la responsabilità e leggiamo la presenza dell’Ipm come una opportunità per il territorio e per la comunità polesana” ha sottolineato nel suo intervento Enrico Ferrarese, presidente della Provincia, il quale ha affermato. “Gli interventi messi in atto dall’Amministrazione negli ultimi due anni - ha proseguito - rispondono all’esigenza di ampliare la disponibilità di spazi detentivi e migliorare le condizioni trattamentali assicurando ai giovani autori di reati ambienti conformi alle norme costituzionali ed internazionali”.\n“È per noi una buona notizia la chiusura di Treviso - ha confermato Luca Zaia, presidente del Consiglio regionale del Veneto. I 7000 mq di Rovigo con campi sportivi, aule e spazi di socializzazione possono rappresentare un contrasto alle recidive” e citando Victor Hugo ha ricordato a tutti che “quando si apre una scuola si chiude un carcere”.\nNell’ultimo anno l’Amministrazione della giustizia si è impegnata nell’apertura di comunità terapeutiche, per rispondere alle esigenze di cura di minori e giovani adulti, autori di reato, con disagi specifici. E, a questo proposito, Alberto Stefani, presidente della Regione ha evidenziato: “Abbiamo fatto passi in avanti e altri ne faremo nei prossimi mesi, anche grazie all’apertura della comunità terapeutica ad alta integrazione sanitaria. Sarà un modo ulteriore per dare risposte concrete a una crescente emergenza”.\nL’Ipm di Rovigo offrirà 30 nuovi posti detentivi, ampliando così l’offerta della realtà detentiva del Nord Italia. La struttura è dotata di spazi per attività scolastiche e organizzata per proporre percorsi di formazione professionale, essenziali per un’azione rieducativa efficace e strutturata. In coerenza con le finalità del sistema della giustizia minorile è organizzato per offrire interventi integrati, finalizzati a sostenere i beneficiari nella costruzione di un percorso di crescita autonoma e consapevole, attraverso anche il potenziamento delle competenze personali, sociali e professionali.\nGli interventi istituzionali si sono conclusi con Andrea Ostellari, sottosegretario di Stato alla Giustizia, che ha voluto ringraziare il ministro Carlo Nordio, il capodipartimento, Antonio Sangermano e tutti coloro che hanno contribuito alla realizzazione di questa operazione e la squadra di Governo che ha portato avanti il progetto fin dall’inizio del suo mandato: “L’Ipm inaugurato oggi, dopo quello de L’Aquila e di Lecce, non è solo uno spazio detentivo, ma un luogo che coniuga perfettamente l’esecuzione della pena con la rieducazione, perché la giustizia ha senso solo se è capace di guardare al futuro. Un futuro fondato su regole certe, percorsi strutturati in spazi adeguati e sulla presenza concreta e quotidiana delle istituzioni. È in luoghi come questo che lo Stato dimostra di essere fermo, ma giusto”.\n“Il nuovo istituto, che verrà consegnato fra un mese, é stato intitolato al compositore Vivaldi, che ha creduto nel sostegno al talento come strumento di riscatto”. Il Sottosegretario ha evidenziato che la struttura, oltre i 30 posti previsti per i detenuti, avrà una pianta organica di Polizia penitenziaria di circa 50 unità, mentre il personale civile, oltre al direttore, sarà composta da dieci funzionari della professionalità pedagogica e amministrativi. L’istituto ha una superficie totale di circa settemila metri quadrati, di cui quattromila circa destinati agli immobili e circa tremila metri quadrati alle aree esterne, comprensive delle aree verdi, della palestra esterna e dei campetti. Sono presenti spazi dedicati alle attività per i ragazzi detenuti, tra cui sport, studio e laboratori creativi.\n“L’Ipm di Treviso - ha concluso Ostellari - verrà chiuso ma non per questo lo abbandoneremo. Verrà infatti consegnato al DAP per i semiliberi e per l’apertura della prima comunità nel Veneto, come già anticipato dal Presidente Stefani.” Rovigo, che oggi è l’ultima tessera di un ampio puzzle finalizzato a rafforzare il sistema penitenziario minorile italiano, per rispondere anche alle criticità del sovraffollamento, mira ad offrire condizioni migliori ai giovani ristretti, contrastando la situazione delicata vissuta in altri istituti e perseguendo l’obiettivo di un intervento educativo più integrato nel territorio, attraverso una struttura moderna, funzionale, completa di personale, attrezzature e servizi. La benedizione del Vescovo, Pierantonio Pavanello e il taglio del nastro da parte delle autorità locali hanno sancito, a conclusione della mattinata, la nascita della nuova struttura.",
    "author": null,
    "source": "Ristretti Orizzonti",
    "published_date": "2026-01-09"
  },
  "https://ristretti.org/nuoro-consiglio-comunale-straordinario-territori-uniti-per-il-futuro-del-carcere": {
    "title": "Nuoro. Consiglio comunale straordinario, territori uniti per il futuro del carcere",
    "link": "https://ristretti.org/nuoro-consiglio-comunale-straordinario-territori-uniti-per-il-futuro-del-carcere",
    "content": "di Fabio Ledda\nL’Unione Sarda, 9 gennaio 2026\nSeduta aperta nella Sala conferenze della Camera di Commercio: attesi istituzioni, cittadini e parlamentari. Parte dalle comunità del territorio una mobilitazione ampia attorno al futuro del carcere di Badu e Carros e alla possibile destinazione esclusiva dell’istituto ai detenuti sottoposti al regime del 41-bis, un tema di forte impatto istituzionale, sociale e territoriale. Per discuterne pubblicamente, il Consiglio comunale di Nuoro è stato convocato in seduta aperta alla cittadinanza per domani, 9 gennaio, alle 15.30, non in Municipio ma nella Sala conferenze della Camera di Commercio di Nuoro.\nL’incontro si preannuncia molto partecipato, vista l’attenzione suscitata dalla questione e la rilevanza del dibattito che si è sviluppato nelle ultime settimane. Alla seduta prenderanno parte anche altre amministrazioni comunali del territorio. Tra queste il Comune di Oliena ha annunciato la propria presenza, ribadendo l’importanza di un confronto condiviso su una decisione destinata ad avere ricadute dirette sulle comunità locali. Sono inoltre attesi parlamentari, a conferma del peso politico nazionale assunto dalla vicenda. Alla seduta parteciperà anche la presidente della Regione Sardegna, Alessandra Todde, la cui presenza rafforza ulteriormente il profilo istituzionale dell’iniziativa e sottolinea la centralità del tema nel rapporto tra Stato, Regione e territori. In previsione dell’afflusso di pubblico, il Comune di Nuoro ha disposto per il pomeriggio di domani alcune limitazioni temporanee alla sosta nelle vie adiacenti alla sede dell’incontro. È stato istituito il divieto di sosta in via Papandrea, dall’intersezione con via Deffenu fino a via Salaris, sul lato sinistro della carreggiata, e anche in via Deffenu, dall’intersezione con via Papandrea, sul lato destro della carreggiata.",
    "author": "Fabio Ledda",
    "source": "Ristretti Orizzonti",
    "published_date": "2026-01-09"
  },
  "https://ristretti.org/lecce-servizi-sanitari-in-carcere-tra-criticita-e-interventi-in-un-vertice-il-punto-della-situazione": {
    "title": "Lecce. Servizi sanitari in carcere, tra criticità e interventi: in un vertice il punto della situazione",
    "link": "https://ristretti.org/lecce-servizi-sanitari-in-carcere-tra-criticita-e-interventi-in-un-vertice-il-punto-della-situazione",
    "content": "lecceprima.it, 9 gennaio 2026\nIncontro tra la direzione strategica di Asl, la direttrice della casa circondariale e il deputato Stefanazzi. Illustrate le misure già varate per implementare l’organico di medici e infermieri. Un vertice per fare il punto sulle criticità del servizio sanitario all’interno del carcere, ma anche sulle misure già messe in campo per arginarle. Questa mattina, c’è stata una riunione alla quale ha partecipato la direzione strategica di Asl Lecce, la direttrice del penitenziario, Maria Teresa Susca, e il deputato Claudio Stefanazzi che il 13 dicembre scorso ha fatto una visita nella casa circondariale di Borgo San Nicola, accompagnato dal direttore del Dipartimento di prevenzione, Alberto Fedele, mentre all’esterno della struttura i volontari che operano in carcere manifestavano preoccupazione e solidarietà sia nei confronti dei detenuti, sia della polizia penitenziaria e del personale medico, infermieristico e amministrativo. La carenza degli organici è, infatti, un tema cruciale che investe tutte le professionalità impegnate nella dimensione carceraria.\nPer quanto di propria competenza, oggi Asl ha ricordato il conferimento, formalizzato a maggio, di incarichi a tempo determinato a quattro psicologi e la recente pubblicazione di un avviso pubblico destinato ai laureati in Medicina e Chirurgia e a medici già in pensione. Al bando hanno risposto in nove, con quattro disponibilità effettive all’assunzione dell’incarico.\nNello stesso mese è stato poi pubblicato un avviso per la figura di responsabile della struttura semplice di Medicina penitenziaria, aperto anche agli specialisti ambulatoriali. In attesa del nullaosta da parte delle rispettive scuole di specializzazione, ci sono poi sei specializzandi in psichiatria. Nel corso del 2025, inoltre, sono stati assegnati all’istituto penitenziario 25 infermieri, mentre un collaboratore amministrativo è di prossima nomina per il supporto delle attività medico legali. Durante l’incontro, infine, sono state discusse le condizioni necessarie per l’avvio, all’interno del carcere, di un corso per operatori socio sanitari rivolto ai detenuti. In questo modo si darebbe una veste formale e un percorso professionalizzante alle attività di assistenza e caregiving già offerte da alcuni detenuti.",
    "author": null,
    "source": "Ristretti Orizzonti",
    "published_date": "2026-01-09"
  },
  "https://ristretti.org/giarre-ct-protocollo-asp-carcere-per-prevenire-i-disagi-mentali-tra-i-detenuti": {
    "title": "Giarre (Ct). Protocollo Asp-carcere per prevenire i disagi mentali tra i detenuti",
    "link": "https://ristretti.org/giarre-ct-protocollo-asp-carcere-per-prevenire-i-disagi-mentali-tra-i-detenuti",
    "content": "La Sicilia, 9 gennaio 2026\nUn protocollo per prevenire il rischio autolesivo e suicidario delle persone detenute. L’Asp di Catania, con delibera n. 2.416 del 29-12-25 del direttore generale, ne ha deliberato la stipula con la Casa circondariale di Giarre, indicando come referente per l’attuazione il direttore del Dipartimento Salute Mentale. Il protocollo punta ad attenuare gli effetti traumatici conseguenti alla privazione della libertà; tutelare l’incolumità fisica e psichica dei ristretti, individuare l’insorgenza di situazioni di rischio suicidario o autolesivo, cogliere segnali di disagio e sofferenza emotiva (per manifestazione di un evento specifico, per richiesta di aiuto, riscontro di una qualche criticità, nei casi silenti, per “eventi sentinella”) e poi creare le migliori condizioni per le attività trattamentali di recupero e risocializzazione dei condannati e di sostegno delle persone detenute con posizione giuridica non definitiva e garantire la continuità terapeutica tra “dentro e fuori e tra fuori e dentro”.\nLa prevenzione inizierà sin dal primo ingresso di un detenuto, al momento della visita medica si cercherà di rilevare eventuali malattie fisiche o psichiche. A una unità di ascolto è affidato il compito di soccorrere le persone detenute che manifestano criticità rilevanti nel comportamento, anche se causati da fattori esterni al carcere Il protocollo indica dettagliatamente tutte le procedure che dovranno essere seguite e il personale che dovrà essere coinvolto.",
    "author": null,
    "source": "Ristretti Orizzonti",
    "published_date": "2026-01-09"
  },
  "https://ristretti.org/firenze-emergenza-sollicciano-detenuti-al-freddo-il-caso-in-parlamento": {
    "title": "Firenze. Emergenza Sollicciano, detenuti al freddo: il caso in Parlamento",
    "link": "https://ristretti.org/firenze-emergenza-sollicciano-detenuti-al-freddo-il-caso-in-parlamento",
    "content": "firenzetoday.it, 9 gennaio 2026\nGianassi (Pd): “Dopo tante promesse nulla è cambiato. Situazione intollerabile nel carcere fiorentino durante l’ondata di gelo”. Una temperatura di pochi gradi sopra lo zero. È la situazione che si sta vivendo nella casa circondariale di Sollicciano a causa del freddo intenso degli ultimi giorni. A darne notizia è il Corriere Fiorentino, a firma Jacopo Storni. Nella struttura detentiva, ormai da tempo, si va avanti in condizioni degradanti - igieniche e legate alle temperature bollenti d’estate e fredde in inverno. Un quadro a cui si somma una carenza organica del personale di polizia penitenziaria e il fenomeno sovraffollamento.\nL’aprile scorso esponenti del governo avevano fatto visita al carcere. Annunciando una serie di investimenti da affidare nei mesi successivi. Un totale di circa dieci milioni di euro di cui 2 milioni e 300mila euro per l’efficientamento energetico.\n“L’emergenza freddo nel carcere di Sollicciano è ormai fuori controllo. Come denunciato oggi dal Corriere Fiorentino, detenuti e personale sono costretti a vivere e lavorare in condizioni drammatiche, con temperature rigidissime all’interno della struttura e impianti inadeguati ad affrontare l’ondata di gelo di questi giorni. A quasi un anno di distanza dalle promesse annunciate per la riqualificazione e la messa in sicurezza del carcere fiorentino, nulla è stato fatto.\nGli impegni assunti dal Governo sono rimasti lettera morta, mentre la situazione è ulteriormente peggiorata. Per questo presento una nuova interrogazione, affinché il governo e il ministero della Giustizia chiariscano immediatamente quali interventi vogliono realmente mettere campo e, soprattutto, perché non si sia ancora intervenuti per garantire condizioni di vita dignitose all’interno dell’istituto. Sollicciano non può continuare a essere ignorato: servono interventi urgenti, immediati e concreti. Il tempo delle promesse è finito. Ora servono risposte e azioni” così il deputato dem Federico Gianassi.",
    "author": null,
    "source": "Ristretti Orizzonti",
    "published_date": "2026-01-09"
  },
  "https://ristretti.org/reggio-calabria-sartoria-del-carcere-avviato-liter-per-assumere-un-nuovo-capo-darte": {
    "title": "Reggio Calabria. Sartoria del carcere, avviato l’iter per assumere un nuovo capo d’arte",
    "link": "https://ristretti.org/reggio-calabria-sartoria-del-carcere-avviato-liter-per-assumere-un-nuovo-capo-darte",
    "content": "ilreggino.it, 9 gennaio 2026\nL’avviso, in scadenza oggi, forma l’albo degli operatori esperti interessati all’assunzione da parte dell’istituto penitenziario e all’espletamento dell’attività formativa. Il laboratorio in questione, con una significativa storia già alle spalle, è attivo da anni nella sezione femminile del plesso San Pietro. In linea con il protocollo attivato su impulso della prefettura di Reggio Calabria per attivare sul territorio una rete in grado di garantire alle persone detenute che ne abbiano i requisiti, l’opportunità di iniziare già dal carcere un percorso di reinserimento lavorativo con attività di formazione e lavoro esterno, occorre attenzione pure per incrementare le attività lavorative espletabili all’interno del carcere, essenziali anch’esse al percorso trattamentale deputato a garantire la funzione rieducativa della pena. Tra le esperienze più virtuose all’interno dell’istituto penitenziario Giuseppe Panzera di Reggio Calabria, vi è quella del laboratorio di sartoria in cui è impegnato un gruppo di donne detenute, oggi da incrementare.\nLe “pazienze” a giudici e avvocati reggini - In passato questo laboratorio, ha fornito le pettorine, le cosiddette “pazienze”, ad avvocati e giudici reggini nell’ambito di un “protocollo di intesa che era stato sottoscritto nel 2019 - ricorda l’allora garante regionale dei diritti delle persone detenute, Agostino Siviglia - tra la magistratura di Area Democratica per la Giustizia, Cvx e ufficio del Garante regionale, con la preziosa collaborazione dell’area pedagogica del carcere e dell’ordine degli Avvocati. Numerose donne furono a lungo impegnate per questa significativa commessa. L’idea, poi concretizzata, era stata lanciata in occasione di uno dei tanti incontri che in quel frangente vedevano operatori della Giustizia incontrare la popolazione detenuta anche in collaborazione con l’università Mediterranea”. Di recente, per i suoi 100 anni, Confindustria Reggio Calabria ha affidato proprio alle donne della sartoria del carcere di San Pietro la realizzazione delle borse consegnate in occasione della manifestazione svoltasi al teatro Cilea, così arricchitasi di una significativa valenza sociale.\n“Al momento l’esperienza resta importante ma impiega poche donne. Occorre incrementare e c’è una attenzione particolare prestata in questa ottica dallo stesso direttore dell’istituto Rosario Tortorella. Un’attenzione che produrrà presto i suoi frutti. L’occupazione femminile nel mondo carcerario reggino è stata anche al centro dell’ultima riunione in prefettura, con riferimento al protocollo già sottoscritto per rafforzare il profilo lavorativo dei percorsi trattamentali fuori dal carcere”, ha sottolineato il garante comunale delle persone private della libertà, Giuseppe Aloisio.\nInsomma la sartoria del carcere San Pietro a Reggio Calabria costituisce un’esperienza che ha già detto e dato tanto al territorio e che ancora può fare molto. Per questo, al fine di assicurare continuità e nuova linfa, l’istituto penitenziario Giuseppe Panzera di Reggio Calabria ha pubblicato un nuovo avviso, in scadenza oggi.\nL’avviso - La manifestazione di interesse ha ad oggetto la formazione di un albo di operatori economici, professionisti finalizzato all’affidamento di attività formative e all’assunzione di funzioni di capo d’arte laboratorio di sartoria già attrezzato e ancora attivo, seppure da implementare, presso la casa circondariale di Reggio Calabria plesso San Pietro. Le candidature, presentate da persone con comprovata esperienza nel settore, prevedono la richiesta di iscrizione all’albo Ufficiale della Casa Circondariale di Reggio Calabria e saranno valutate da un’apposita Commissione.\n“Per motivi di trasparenza e rotazione, alla procedura negoziata - si legge nell’avviso - saranno invitati solo gli Operatori che intendono partecipare alla presente manifestazione di interesse, con esclusione dell’Operatore Economico uscente, salvo che la presente manifestazione avrà esito negativo, in tale caso l’Amministrazione avvierà una trattativa diretta mediante Mepa con lo stesso”.\nCon scadenza al prossimo 30 gennaio pubblicati dalla Direzione del carcere anche altri due avvisi con cui la Direzione della Casa Circondariale di Reggio Calabria intende procedere all’istituzione di un elenco ufficiale di Imprese, Liberi Professionisti, Operatori Economici specializzati da invitare poi alla procedura negoziata per affidare il servizio ambulanza con autista, personale medico e infermieristico trasporto detenuti e per avviare la vendita di materiale dichiarato fuori uso prevalentemente ferroso, beni elettronici (fotocopiatori-personal computer, stampanti etc.), beni o effetti di vestiario (lenzuola, materassi, asciugamani etc.), beni o effetti di casermaggio (armadietti, sgabelli, tavoli, scrivanie etc.), con riferimento agli istituti penitenziari Giuseppe Panzera di Reggio Calabria, comprendendo pertanto il plesso di Arghillà e quello di San Pietro.\n“L’albo di operatori - si legge negli avvisi - costituisce lo strumento idoneo a garantire il rispetto dei principi di trasparenza, rotazione, parità di trattamento, proporzionalità e tutela della concorrenza nell’attività contrattuale di questa Amministrazione. Il presente avviso non avvia alcuna procedura selettiva o para concorsuale, né prevede alcuna graduatoria di merito fra gli Operatori iscritti, ma è volto esclusivamente a costituire un elenco di Operatori specializzati nel settore richiesto e interessati ad avere rapporti contrattuali con questa Amministrazione”.",
    "author": null,
    "source": "Ristretti Orizzonti",
    "published_date": "2026-01-09"
  },
  "https://ristretti.org/melfi-pz-un-incontro-cruciale-sulla-rieducazione-dei-detenuti": {
    "title": "Melfi (Pz). Un incontro cruciale sulla rieducazione dei detenuti",
    "link": "https://ristretti.org/melfi-pz-un-incontro-cruciale-sulla-rieducazione-dei-detenuti",
    "content": "di Michael Logrippo\nantennasud.com, 9 gennaio 2026\nLa Garante delle persone private della libertà personale della Provincia di Potenza, Carmen D’Anzi, ha partecipato a una seduta della IV Commissione consiliare del Comune di Melfi. Durante l’incontro, D’Anzi ha esposto le principali criticità dei penitenziari italiani, evidenziando problemi come il sovraffollamento, il numero elevato di suicidi e la carenza di personale di Polizia penitenziaria, sanitario ed educativo. Carmen D’Anzi ha sottolineato l’importanza dei percorsi di istruzione e lavoro per i detenuti, considerandoli essenziali per il reinserimento sociale.\nQuesti percorsi non solo riducono il rischio di recidiva, ma restituiscono dignità a chi ha scontato una pena, aiutando a sviluppare competenze, autostima e senso di responsabilità. L’articolo 27 della Costituzione italiana stabilisce che “Le pene non possono consistere in trattamenti contrari al senso di umanità e devono tendere alla rieducazione del condannato”.\nD’Anzi ha affermato: “Per scongiurare la recidiva, è necessario attivare percorsi di istruzione e laboratoriali affinché le competenze acquisite durante la detenzione possano trasformarsi in opportunità lavorative concrete”. I dati del Dipartimento dell’amministrazione penitenziaria supportano questa tesi: tra le persone che partecipano a percorsi di trattamento in carcere, la recidiva si attesta tra il 3% e il 7%. Al contrario, per coloro che non accedono a tali percorsi, la recidiva raggiunge il 70%.\nNel primo semestre del 2025, 21.354 detenuti lavoravano, pari al 32% del totale. Di questi, solo il 15,53% (3.350) era impiegato con cooperative e imprese, mentre l’84% (18.004) lavorava per l’amministrazione penitenziaria. La Legge Smuraglia (n. 193/2000) promuove l’assunzione di detenuti attraverso sgravi fiscali e agevolazioni, favorendo il reinserimento sociale e lavorativo e contribuendo a un’economia più inclusiva. Il Presidente del Consiglio comunale, Vincenzo Destino, ha commentato: “Questo incontro rappresenta un’opportunità preziosa di confronto e ascolto. Le condizioni di vita delle persone detenute e i percorsi di reinserimento non riguardano solo il sistema penitenziario, ma coinvolgono l’intera comunità e le amministrazioni locali”. Questo incontro ha messo in luce la necessità di un impegno condiviso nel garantire dignità e opportunità ai detenuti, favorendo un’azione sinergica tra istituzioni e società civile.",
    "author": "Michael Logrippo",
    "source": "antennasud.com",
    "published_date": "2026-01-09"
  },
  "https://ristretti.org/milano-confronto-nazionale-sulla-funzione-rieducativa-della-pena": {
    "title": "Milano. Confronto nazionale sulla funzione rieducativa della pena",
    "link": "https://ristretti.org/milano-confronto-nazionale-sulla-funzione-rieducativa-della-pena",
    "content": "askanews.it, 9 gennaio 2026\nIl carcere come luogo di recupero umano e non di annientamento, il lavoro come strumento di dignità e prevenzione della recidiva, la comunicazione come leva decisiva contro isolamento, disagio e suicidi. Su questi temi si concentrerà la conferenza nazionale “Comunicazione, dignità e lavoro nel carcere: il ruolo dei commercialisti nel percorso di recupero umano, spirituale e sociale”, in programma lunedì 12 gennaio 2026 dalle ore 14.30 alle 17.30 presso la Sala Turismo della Sede di Confcommercio in Corso Venezia 47 a Milano. L’iniziativa, promossa da Milano PerCorsi con il contributo del giornalista Biagio Maimone, si propone come uno dei principali momenti di confronto pubblico del 2026 sul sistema penitenziario italiano, coinvolgendo istituzioni, professioni, imprese, terzo settore e mondo dell’informazione.\nAl centro del dibattito vi è una riflessione approfondita sulla funzione rieducativa della pena, così come prevista dall’articolo 27 della Costituzione, e sulla necessità di ripensare il carcere come spazio di recupero umano, sociale e lavorativo, capace di restituire dignità, responsabilità e prospettive future alle persone detenute.\nIl convegno nasce da un’emergenza nazionale che non può più essere ignorata. Il sistema penitenziario è in crisi estrema: i dati sugli episodi di suicidio, tentativi di suicidio e autolesionismo raccontano una realtà drammatica che non può essere tollerata. Il sovraffollamento rende le condizioni di vita dei detenuti insostenibili, trasformando le carceri in luoghi di emergenza continua.\nLo Stato è chiamato a intervenire subito: questa è una questione di responsabili In questo contesto, la comunicazione viene analizzata come dimensione centrale del recupero umano. Non semplice strumento informativo, ma relazione, ascolto e presenza qualificata. L’assenza di dialogo, la solitudine istituzionale e la carenza di figure professionali adeguatamente formate contribuiscono in modo determinante al disagio psicologico delle persone detenute, aumentando il rischio di gesti estremi.\nUna comunicazione fondata sul rispetto della dignità e sulla costruzione di legami autentici rappresenta una delle principali forme di prevenzione del suicidio e di umanizzazione della pena. Accanto alla comunicazione, il convegno pone con forza il tema del lavoro, considerato non come semplice opportunità occupazionale ma come elemento strutturale del percorso di recupero umano e sociale. Il lavoro restituisce responsabilità, autonomia e riconoscimento sociale, rafforza il senso di appartenenza alla comunità e riduce concretamente il rischio di recidiva. In tale prospettiva, il ruolo dei commercialisti, delle professioni economiche e giuridiche, delle imprese e del terzo settore assume un valore strategico nella costruzione di percorsi di formazione, inserimento e accompagnamento al lavoro delle persone detenute ed ex detenute.\nParticolare attenzione sarà dedicata alle donne detenute, molte delle quali madri, spesso colpite da una condizione di vulnerabilità aggravata e da una discriminazione multipla. Il convegno analizzerà le esigenze di sostegno psicologico, educativo e lavorativo compatibili con la maternità, il contrasto allo stigma sociale e la necessità di percorsi di reinserimento coerenti con le Bangkok Rules delle Nazioni Unite.\nL’iniziativa si colloca nel solco dei principi universali dei Diritti Umani e delle Regole di Mandela, che riconoscono la dignità intrinseca di ogni persona detenuta e affermano che la pena deve perseguire finalità rieducative e di reinserimento sociale. In questa prospettiva, pur mantenendo un’impostazione rigorosamente laica, il convegno accoglie una riflessione sulla dimensione spirituale ed esistenziale come elemento di sostegno nei percorsi di recupero umano.\nCome ha affermato Papa Francesco, la dignità non si perde mai, neppure dopo l’errore più grave, e nessuno può essere privato della speranza Il convegno vedrà la partecipazione di rappresentanti delle istituzioni, delle professioni, del giornalismo, del mondo imprenditoriale e del terzo settore.\nAl momento hanno confermato la loro presenza i seguenti relatori; il programma è in fase di completamento e sono in attesa ulteriori conferme: Elbano De Nuccio, Presidente Nazionale dei Dottori Commercialisti - Francesco Caroprese, Vicepresidente Nazionale dell’Ordine dei Giornalisti - Massimo Molla, Presidente Italia Professioni - Edoardo Ginevra, Presidente Nazionale AIDC - Marcello Guadalupi, Presidente di Milano PerCorsi Srl - Impresa Sociale. Previsti interventi: - Biagio Maimone, giornalista e scrittore - Amerigo Fusco, Primo Dirigente del Corpo di Polizia Penitenziaria - Marco Scotti , Direttore Affaritaliani.it - Gianmarco Invernizzi, Commercialista - Gianni Todini, Direttore Agenzia Askanews - Nicola Saldutti, Caporedattore Economia - Corriere della Sera - Antonetta Carrabs, giornalista, direttore responsabile editoriale “Oltre i Confini Magazine” - Pietro Latella, consulente del lavoro - Fulvio Fulvi, giornalista di Avvenire e scrittore - Enea Trevisan, fondatore di Ealixir Inc. - Hector Villanueva, CEO e Founder dell’Expo dei Popoli, delle Culture e della Solidarietà.\nAl termine dei lavori, Milano PerCorsi predisporrà un documento conclusivo di raccomandazioni operative da sottoporre all’attenzione delle istituzioni, del mondo imprenditoriale e del terzo settore, con l’obiettivo di promuovere politiche efficaci di comunicazione, prevenzione, inclusione e reinserimento sociale e lavorativo delle persone detenute ed ex detenute. L’obiettivo complessivo è contribuire alla costruzione di un modello di sistema penitenziario orientato al recupero umano, educativo e sociale, riaffermando che senza dignità non può esserci sicurezza, senza lavoro non può esserci reinserimento e senza comunicazione non può esserci umanità.",
    "author": null,
    "source": "Ristretti Orizzonti",
    "published_date": "2026-01-09"
  },
  "https://ristretti.org/roma-incontro-a-conclusione-della-mostra-i-volti-della-poverta-in-carcere": {
    "title": "Roma. Incontro a conclusione della mostra “I volti della povertà in carcere”",
    "link": "https://ristretti.org/roma-incontro-a-conclusione-della-mostra-i-volti-della-poverta-in-carcere",
    "content": "santegidio.org, 9 gennaio 2026\nVenerdì 9 gennaio, alle ore 17.30, nella Basilica di Santa Maria in Trastevere si tiene l’incontro “I volti della povertà in carcere”, a conclusione della mostra fotografica e in occasione della presentazione dell’omonimo volume di Matteo Pernaselci e Rossana Ruggiero (EDB). Un momento di ascolto e confronto per dare voce a chi vive la realtà del carcere. Interverranno Rossana Ruggiero e Alessandro Ragazzo, uno dei volti del volume, insieme agli Amici detenuti del Carcere di Rebibbia Nuovo Complesso.\nIn dialogo con Marina Finiti, Presidente del Tribunale di Sorveglianza di Roma, Giacinto Siciliano, Provveditore Regionale Lazio, Abruzzo e Molise - DAP, don Raffaele Grimaldi, Ispettore Generale dei Cappellani delle Carceri Italiane, Filippo Giordano, Direttore Dipartimento Gepli - Lumsa Università, Marco Impagliazzo, Presidente della Comunità di Sant’Egidio, e Mario Marazziti.",
    "author": null,
    "source": "Ristretti Orizzonti",
    "published_date": "2026-01-09"
  },
  "https://ristretti.org/napoli-a-poggioreale-un-concerto-del-gruppo-rita-ciccarelli-flo-in-gospel": {
    "title": "Napoli. A Poggioreale un concerto del gruppo Rita Ciccarelli & Flo in Gospel",
    "link": "https://ristretti.org/napoli-a-poggioreale-un-concerto-del-gruppo-rita-ciccarelli-flo-in-gospel",
    "content": "di Ida Palisi\nRistretti Orizzonti, 9 gennaio 2026\nSabato 10 gennaio 2026 alle ore 10 presso la Casa Circondariale di Poggioreale a Napoli si terrà un concerto del Rita Ciccarelli & Flo in Gospel promosso dal Progetto IV Piano, gestito dalla cooperativa Era del gruppo Gesco in integrazione con il Dipartimento Dipendenze della Asl Napoli 1 Centro. Si tratta dell’evento conclusivo di un articolato percorso di iniziative realizzate nel periodo natalizio all’interno dell’Istituto Penitenziario di Poggioreale dove l’équipe di Gesco opera da dieci anni in collaborazione con il SerD Area Penale del Dipartimento dipendenze della ASL Napoli 1 Centro.\nUn lavoro sociale che mette al centro le persone detenute con problemi di dipendenze, con l’obiettivo di alleviarne la sofferenza acuita dalla condizione di detenzione e favorire processi di autodeterminazione e crescita, attraverso attività laboratoriali manuali e creative, gruppi di ascolto e scrittura, momenti di supporto e condivisione e iniziative culturali capaci di generare partecipazione e senso di comunità.\nIl Progetto IV Piano, inoltre, accompagna, laddove ci sono le condizioni, le persone detenute per reati legati alla dipendenza da sostanze, in percorsi di misura alternativa al carcere: circa 130 sono quelle inviate a misure alternative nell’ultimo anno. Il concerto Gospel conclude un ciclo di tre eventi natalizi che hanno animato la vita dell’istituto, dal mercatino di Natale allestito nel cortile San Basile, durante il quale sono stati esposti e venduti i manufatti realizzati nel corso dell’anno nei laboratori del progetto, fino al concerto della Banda Basaglia, sia all’interno del Reparto Roma (dedicato esclusivamente all’accoglienza di persone recluse tossicodipendenti) che nel viale esterno comunicante con altri reparti del carcere, che ha coinvolto ed emozionando i detenuti, gli operatori sociali e il personale di Poggioreale.\nTutti gli eventi hanno offerto un percorso natalizio che ha provato a creare spazi di contenuto e condivisione; limiti che diventano. Attraverso il lavoro della cooperazione sociale, di Era e di Gesco, si prova a dare attuazione al concetto garantito dall’articolo 27 della Costituzione - “le pene non devono essere contrarie al senso di umanità e devono mirare alla rieducazione del condannato” - creando spazi di dignità e crescita personale per coloro che vivono quotidianamente i limiti della privazione della libertà e che diventano ancora più incisivi ed avvilenti nel periodo delle ricorrenze, intrinsecamente legate all’affettività. Per l’evento di sabato 10 gennaio sono stati autorizzati ad accedere al carcere i giornalisti dotati di tesserino.",
    "author": "Ida Palisi\nRistretti Orizzonti",
    "source": "Ristretti Orizzonti",
    "published_date": "2026-01-09"
  },
  "https://ristretti.org/airola-bn-i-gemelli-salernitani-2shot-detenuti-allipm-cantano-con-il-rapper-lucariello": {
    "title": "Airola (Bn). I gemelli salernitani “2Shot”, detenuti all’Ipm, cantano con il rapper Lucariello",
    "link": "https://ristretti.org/airola-bn-i-gemelli-salernitani-2shot-detenuti-allipm-cantano-con-il-rapper-lucariello",
    "content": "di Giuliano Delli Paoli\nCorriere del Mezzogiorno, 9 gennaio 2026\n“Abbiamo toccato il fondo, ora vogliamo risalire e volare”. Il brano “Petite” il primo singolo dei due giovani detenuti, oggi ventenni, nasce nell’ambito di un progetto avviato nel penitenziario beneventano. “Sono rimasto solo in questo buco nero, niente collane d’oro, la vita a quale prezzo? […] Sai che non vedo l’ora di dire ce l’ho fatta, asciugherò le lacrime sul viso di mia mamma”. Canta così Petite, il primo singolo dei 2Shot appena pubblicato. Il brano del gruppo salernitano, formato da due gemelli ventenni, vede ospite al microfono Lucariello ed è nato all’interno dell’Istituto Penale per Minorenni di Airola, nel beneventano, tramite anche il sostegno di Cco Produzioni, un ramo del progetto Presidio Culturale Permanente promosso dall’associazione Crisi Come Opportunità ETS, associazione fondata nel 2006 che si occupa di laboratori di formazione e sensibilizzazione di giovani e comunità̀ locali attraverso l’uso dell’arte in tutte le sue forme: teatro, rap, sceneggiatura, fotografia e cinema.\nPetite è una ballata in chiave rap scritta e cantata per gridare al mondo la propria voglia di rivalsa e il desiderio di chiudere finalmente i conti con una vita difficile. I 2Shot sono nati a Salerno nel 2005 da madre napoletana e padre metà nigeriano e metà cubano. La madre - attrice nella compagnia di Tato Russo - li ha cresciuti fra teatro e musica, e i due artisti si sono fin da piccoli appassionati fortemente al rap, in particolare ascoltando Clementino. Un amore per la musica però spezzato da una vita che si fa presto difficile: la separazione dei genitori, le scelte sbagliate, la rabbia che esplode in strada, fino all’ingresso nel carcere minorile di Airola, dove sono tuttora detenuti. Un luogo di reclusione che diventa tuttavia anche lo spazio in cui il rap smette di essere solo un sogno e diventa un progetto condiviso con il napoletano Luca Caiazzo, in arte Lucariello, che tiene laboratori hip hop all’interno dell’istituto di detenzione e diventa per i due giovani rapper detenuti un riferimento artistico nonché il padre putativo della loro musica.\n“Il testo - raccontano i due giovani artisti - menziona la città di New York, e questa metafora vuole esprimere la nostra necessità di scostarci e sognarci quanto più lontani possibile dalla realtà nella quale abbiamo scritto questi versi. I giovani ‘Petite’ che raccontiamo in questo brano sono gli stessi giovani in cui avremmo voluto vederci noi ma che, per forza di cose, non siamo ancora riusciti a essere. Poi chissà, magari un giorno ascolteremo questo brano stando proprio a New York con la nostra famiglia. Abbiamo più di 70 provini registrati nel computer dell’IPM, e tra tutti abbiamo scelto Petite per avere l’onore di fare un brano con Lucariello. Conoscendo la sua musica, fatta di testi abbastanza impegnati, ci siamo voluti presentare al pubblico con un brano intimo che ci mettesse a nudo, esponendo un lato che molti hanno paura di mostrare”. E ancora: “Abbiamo toccato il fondo diverse volte, adesso vogliamo risalire e... volare”. Petite si sviluppa su una produzione musicale realizzata da Oyoshe, Lucariello e Shada San, su cui si alternano i versi rap - cantati sia in dialetto campano sia in italiano - dei due gemelli e di Lucariello stesso.",
    "author": "Giuliano Delli Paoli\nCorriere",
    "source": "Corriere del Mezzogiorno",
    "published_date": "2026-01-09"
  },
  "https://ristretti.org/se-i-maranza-sono-la-nuova-crociata-della-destra": {
    "title": "Se i maranza sono la nuova crociata della destra",
    "link": "https://ristretti.org/se-i-maranza-sono-la-nuova-crociata-della-destra",
    "content": "di Vincenzo Scalia\nL’Unità, 9 gennaio 2026\nNel solco della lezione conservatrice, se qualcosa non va non è mai per via del contesto. Possiedi un’arma da taglio? E io ti tolgo i documenti. Nell’Italia di Collodi e di De Amicis, dove non esiste la responsabilità individuale ma soltanto le cattive compagnie o i cattivi genitori, l’esecutivo si appresta a varare un disegno di legge del tutto singolare, mirato a far fronte alla nuova emergenza, ovvero quella dei maranza. Termine importato dal linguaggio paninaro anni Ottanta che si riferisce ai minori, in particolari quelli giudicati a rischio potenziale o effettivo di devianza. La singolarità del nuovo disegno di legge affiora sin da subito.\nLa Consulta ha già bacchettato il governo sul decreto Caivano. Per cui si sceglie di percorrere un’altra strada, ovvero quella dei provvedimenti amministrativi, che possono essere emessi a livello locale. La finalità sarebbe quella di scongiurare il possesso abusivo di armi da taglio da parte dei giovani. Ma, invece di regolamentarne la vendita, di promuovere campagne apposite nelle scuole o nei quartieri, di investire su progetti di socializzazione, si preferisce intervenire attraverso le multe da comminare ai genitori.\nIn altre parole, se si vive in periferie ridotte a dormitorio, senza servizi e strutture necessarie all’inserimento sociale, se non esiste nessun ius scholae che prevede l’integrazione dei migranti, se il mercato del lavoro è sempre più precario, la colpa è dei genitori che non sanno educare i figli. Un’impostazione ipocrita, ancorché datata ai tempi di Cuore e Pinocchio, ma assolutamente in linea col neoliberismo attuale, per cui le questioni sociali vanno scaricate sulle famiglie e sugli individui, a detrimento di un progetto collettivo di società e delle libertà civili.\nAll’interno di una cornice neolombrosiana, per cui i caratteri devianti sono ereditati su base familiare. Non a caso, il nuovo disegno di legge, prevede il sequestro della carta d’identità, del passaporto, del permesso di soggiorno o della possibilità di rinnovarli per i minori trovati in possesso di coltelli o coinvolti in fatti devianti. L’identità dei giovani, già vacillante sotto i colpi della criminalizzazione mediatica, della marginalità sociale, della precarietà istituzionale, verrebbe negata per legge da un provvedimento amministrativo.\nIn realtà, il nuovo disegno anti-maranza, fornisce surrettiziamente il pretesto per intervenire sul dissenso politico. Si prevede di ampliare il raggio di criminalizzazione dei blocchi stradali, delle occupazioni di case, delle manifestazioni. Ampliando il Daspo urbano, versione odierna del vecchio foglio di via. Soprattutto, introducendo quello che viene definito come “scudo penale” per le forze dell’ordine che eventualmente si trovino coinvolte in questi episodi. Un vero oltraggio alla memoria di Carlo Giuliani, Riccardo Magherini, Federico Aldrovandi, e, attraverso loro, alle libertà civili che fanno della critica al potere la loro cifra. I giovani, ormai, sono diventati la punta di lancia delle classi pericolose, da reprimere a tutti i costi.\nA preoccupare ulteriormente, però, è la motivazione che ha ispirato questo nuovo disegno di legge. Sia la premier, sia il Guardasigilli, dicono di volere raccogliere il guanto di sfida lanciato in materia di sicurezza dalle opposizioni, sulla scia delle iniziative pubbliche in materia di sicurezza organizzate dai vertici del Pd. L’idea sarebbe quella di un confronto “costruttivo”, da trovare in sede di commissione parlamentare. Si tratta di una vera e propria polpetta avvelenata, che non viene lanciata a caso, ma a partire di una debolezza strutturale delle opposizioni, che tentano di inseguire la destra sul terreno della sicurezza.\nUn inseguimento che dura da trent’anni, e che non ha fatto altro che sortire effetti opposti, ma che a sinistra, in molti, continuano a perseguire. Ci si rifiuta di imparare le lezioni del passato, lasciando agibilità e spazio politico a una destra sempre più aggressiva e subdola. Speriamo che le opposizioni non cadano nella trappola, e comincino a proporre politiche di sicurezza alternative, basate sulla pluralità, sull’inclusione, sul diritto delle libertà civili. I materiali ci sono. Basta riprenderli e rielaborarli. Lasciando sugli scaffali Franti e Lucignolo.",
    "author": "Vincenzo Scalia",
    "source": "Ristretti Orizzonti",
    "published_date": "2026-01-09"
  },
  "https://ristretti.org/maranza-perche-sono-il-nemico-perfetto-e-il-mostro-urbano-finale-dellitalia-securitaria": {
    "title": "Maranza, perché sono il nemico perfetto e il mostro urbano finale dell’Italia securitaria",
    "link": "https://ristretti.org/maranza-perche-sono-il-nemico-perfetto-e-il-mostro-urbano-finale-dellitalia-securitaria",
    "content": "di Antonio Lamorte\nL’Unità, 9 gennaio 2026\n“Sono capri espiatori di ansia sociale”. Il nuovo personaggio che destabilizza “una società depressa a livello economico e demograficamente anziana, sobillata da decenni di retorica razzista e xenofoba”. E ci voleva la Treccani a bollinare che il personaggio dell’anno, il vero “poty”, non era necessariamente il leader volubile e squilibrato di qualche grande potenza in crisi, o una pervasiva entità tecnologica così potente e messianica da “niente sarà più come prima”, quanto più l’ultimo e strategico mostro urbano. Quello che anche quando non corrisponde agli identikit delle baby gang, le testate più autorevoli chiamano in causa per presunte questioni di stile.\nE grazie alla Treccani, certo, che intanto nella sua puntuale definizione - “Giovane che fa parte di comitive o gruppi di strada chiassosi, caratterizzati da atteggiamenti smargiassi e sguaiati e con la tendenza ad attaccar briga, riconoscibili anche dal modo di vestire appariscente (con capi e accessori griffati, spesso contraffatti) e dal linguaggio volgare” - tralasciava alcuni elementi non tralasciabili: il classismo, la marginalità urbana e sociale, la nazionalità straniera - anche se in effetti si tratta di italiani a tutti gli effetti nella maggior parte dei casi: difatti, non fa differenza, ai tempi della propaganda sulla remigrazione. Gabriel Seroussi ha scelto “La periferia vi guarda con odio” come titolo del suo libro edito da Agenzia X, una citazione del titolo di un’opera d’arte di Amir Fathi, a sua volta citazione di un graffito comparsa in Missori, Milano, nel 2015.\nDove dieci anni fa era tutto Expo, oggi è tutta un’inchiesta e soprattutto una specie di Gotham City in mano a questo nuovo mostro urbano che Seroussi ha raccontato soprattutto tramite il rap. “Ho scelto la musica come campo di indagine - dichiara a L’Unità - perché, da una parte, nella mia esperienza personale e giornalistica è l’ambito di cui mi sono occupato di più. Dall’altra parte, perché secondo me nello sviluppo di quello che è il ‘mostro sociale’ del Maranza, di questa fobia che ho provato a raccontare nel libro, il rap ha avuto sicuramente un ruolo centrale. La musica rap, infatti, è un vettore di queste storie: negli ultimi anni racconta e rappresenta contesti marginali che lo stereotipo del Maranza e la narrazione mediatica tendono a criminalizzare.\nIl rap rappresenta e racconta questi contesti, quindi è centrale per comprenderli, perché è un veicolo fondamentale per capirli. Dall’altra parte, ritengo che parte della paura nei confronti della figura del Maranza nasca proprio dal successo di quest’ultima generazione di rapper, che è la prima generazione di rapper provenienti da comunità razzializzate ad aver ottenuto un grande successo”.\nÈ un libro che ricostruisce un neologismo da Jovanotti a oggi, un fenomeno allo stesso tempo territoriale e globale, che argomenta il concetto di “marginalità avanzata”, lo storytelling crudo e controverso di rap e trap dagli esordi in Italia fino all’esplosione di Ghali - personaggio tratteggiato in termini messianici: “siamo tutti figli di Ghali” - , che rammenta la grande contraddizione dell’hustler, che mette insieme molti dati su demografia, cittadinanza, razzismo, ius sanguinis e ius soli, rap e immigrazione. Ed è un libro corale, a più voci, soprattutto di rapper di seconda generazione che come accennava l’autore offrono una prospettiva lucida e privilegiata anche se parziale. Philip, per esempio: “Io credo che il discorso sui maranza vada staccato da quello che riguarda i rapper. Artisti come Simba e Baby raccontano la loro storia […] Loro non vogliono portare la gente a fare schifo. Solo che non puoi evitare, se racconti la tua esperienza, che la gente si identifichi con altro. È come quando Saviano scrive Gomorra […] anche chi fa musica non può controllare quello che le persone si portano via”.\nE ci mancherebbe, anche se Roberto Saviano non è stato arrestato. E non sarebbe la prima volta che la violenza riguardi movimenti marginali e che attraversi la separazione tra storytelling e biografie reali, specie nel rap ci sarebbero molti esempi. Allo stesso tempo è forse sottovalutato l’aspetto religioso. Si aggiungono comunque altre voci qualificate. Paolo Grassi, antropologo urbano e ricercatore universitario, spiega come le sottoculture giovanili facciano delle etichette stigmatizzanti una bandiera identitaria, intraprendano un percorso di spettacolarizzazione ed empowerment, facciano il giro e vengano addomesticate nel mainstream. E quindi: i Maranza come gli Skin, gli emo, i punk, gli hipster, i paninari, i metallari. Siamo pronti per una serie Netflix a tema Maranza insomma. Don Claudio Burgio della comunità Kayros - dalla quale sono passati Baby Gang, Saky e Simba La Rue - osserva come le rappresentazioni possano influire sulle persone anche a un livello di realtà: “Quando sei raccontato per anni come un delinquente, un violento, uno da tenere d’occhio, c’è un momento in cui rischi di diventarlo davvero”.\nQuesta periferia che guarda con odio si trova nel Nord Italia, sua capitale è Milano - che il centrodestra non si spiega come non governi e infatti la racconta ostaggio di una violenza apocalittica e incontrollata: perché l’84% degli stranieri sono residenti al Nord e il 23% in Lombardia. Appena un mese fa è stato arrestato Don Alì, autoproclamato “Re dei maranza”, che aveva minacciato una fantomatica invasione del Sud. “L’ho visto come un fenomeno social, interessante perché racconta come la necessità di trovare dei mostri sociali cambi da territorio a territorio, in base alle storie e alle paure che attraversano quegli spazi. Questo è un aspetto centrale, soprattutto se pensiamo a Roma e a quanto è accaduto negli ultimi mesi nelle metropolitane romane, con le attività di Cicalone e di altri creator online che producono contenuti sulle persone che rubano in metropolitana, ergendosi a giustizieri popolari. È interessante notare che nel contesto romano il Maranza praticamente non esiste. L’oggetto, il ‘mostro sociale’ che Cicalone e chi come lui vuole costruire non è il Maranza, ma piuttosto la donna rom o sinta, oppure la comunità latinoamericana. Cambiano i soggetti che vengono presi come capri espiatori di un’ansia sociale”.\nQuello dei Maranza è un racconto in corso, di un’Italia che sta inevitabilmente cambiando, dalle strade ai palazzi, destinato a destabilizzare “una società depressa a livello economico e demograficamente anziana, sobillata da decenni di retorica razzista e xenofoba”. Attraverso questo libro l’autore si è posto molte domande “sulla mia identità e sul mio posizionamento rispetto a questa storia: come giornalista, come autore, ma soprattutto come persona e come giovane uomo. Qualcuno che, in qualche modo, ha sempre avuto un piede dentro e un piede fuori rispetto a certe vicende, alla musica rap e a quel mondo. La cosa che mi ha sorpreso di più è ciò che questo lavoro mi ha restituito a livello umano e personale: raccontare storie che non sono la mia mi ha dato strumenti per comprendere meglio anche la mia storia. È qualcosa che mi è stato restituito anche da altri lettori del libro, che hanno apprezzato questa scelta collettiva e l’idea di offrire molte voci”.",
    "author": "Antonio Lamorte",
    "source": "Ristretti Orizzonti",
    "published_date": "2026-01-09"
  },
  "https://ristretti.org/anna-foa-no-a-una-legge-per-punire-chi-critica-israele": {
    "title": "Anna Foa: “No a una legge per punire chi critica Israele”",
    "link": "https://ristretti.org/anna-foa-no-a-una-legge-per-punire-chi-critica-israele",
    "content": "di Andrea Carugati\nIl Manifesto, 9 gennaio 2026\nLa storica: “L’antisemitismo va combattuto insieme al razzismo, non serve una norma ad hoc”. “Il ddl Delrio? Parte da un presupposto errato: le contestazioni al governo di Tel Aviv non vanno confuse con l’odio antiebraico”. “In Italia non c’è una emergenza antisemitismo, ma il fenomeno è cresciuto in alcune frange di sinistra che non distinguono tra ebrei e Netanyahu. Sbaglia chi criminalizza tutto il movimento propal”. Anna Foa, storica e autrice nel 2024 de “Il suicidio di Israele per Laterza”, è una degli esperti auditi nelle settimane scorse dalla commissione del Senato che sta trattando i disegni di legge contro l’antisemitismo. Insieme ad altri intellettuali, anche di origine ebraica, ha criticato il ddl Delrio per il rischio di censura alle posizioni propal.\nProfessoressa Foa, quali dovrebbero essere i capisaldi di una buona legge contro l’antisemitismo?\nUna buona legge non dovrebbe basarsi sulla definizione di antisemitismo dell’Ihra (International Holocaust Remembrance Alliance), perché c’è il rischio di additare come antisemita chi critica il governo di Israele. Quella definizione di fatto equipara l’antisionismo all’antisemitismo e, non a caso, è stata utilizzata da Trump per contestare e censurare le manifestazioni propal nelle università americane. Al punto numero 10 mette all’indice chiunque paragoni il comportamento di Israele verso i palestinesi con la Shoah.\nEppure è stata adottata da oltre 20 stati europei. Perché?\nEra stata criticata fin da subito da numerosi studiosi, e infatti sono nate successivamente le dichiarazioni di Gerusalemme e quella della Nexus Task Force. Diciamo che i governi l’hanno adottata perché, alcuni anni fa, la situazione in Medio Oriente era assai meno grave di quella di oggi. E dunque l’attenzione sui comportamenti del governo di Israele era più bassa. Non a caso la definizione di Gerusalemme (JDA) esclude l’identificazione tra antisionismo e antisemitismo, ed esclude che chi critica il governo di Tel Aviv possa essere tacciato di antisemitismo.\nI firmatari del ddl Delrio sostengono che in quel testo non sono compresi i contestati esempi di antisemitismo di Ihra che in gran parte riguardano lo stato di Israele...\nMa quegli esempi sono parte integrante del documento Ihra, non se ne può adottare solo la premessa ignorando il resto. Se si parte da lì, e ricordo che quel testo è stato contestato da 3mila studiosi, si arriva al paradosso che Israele diventa l’unico paese al mondo che non può essere criticato. E questo non può che alimentare l’antisemitismo.\nNel testo del senatore Pd sono escluse conseguenze penali...\nMa non è questo il punto: bisogna evitare che lo stigma si abbatta su chi esprime libere opinioni, come è accaduto ad alcuni studiosi in Germania. Io stessa, per aver paragonato i bambini affamati di Gaza a quelli del ghetto di Varsavia, sarei a rischio di censura.\nServe una legge ad hoc su questo tema?\nNon direi. C’è già la legge Mancino, che colpisce antisemitismo e razzismo, e non credo che questi due temi debbano essere separati. Anzi, vanno combattuti insieme.\nE invece i promotori del ddl Delrio, ma anche dei testi delle destre e di Iv, sostengono che l’antisemitismo abbia una sua specificità, che non vada confuso con altre forme di odio e discriminazione...\nCredo che una gran parte dei problemi che Israele vive oggi, compreso il suprematismo ebraico, derivi da questa ossessione dell’unicità. Non è sbagliato confrontare la Shoah, che pure è stato un fenomeno senza precedenti, con altri genocidi del Novecento, come quello degli armeni. Non bisogna farne un caso a parte solo perché ha riguardato gli ebrei. La storia, a differenza di quel che sostiene Netanyahu, non è un continuum di antisemitismo dagli albori del cristianesimo in poi. Ci sono state fasi diverse, alcune anche di pacifica convivenza e di dialogo tra ebrei e altre culture e etnie.\nDelrio sostiene che “oggi l’antisemitismo è la vera emergenza del nostro paese”. Condivide?\nNo, penso che le emergenze più gravi siano alte, come le diseguaglianze. L’antisemitismo esiste ed è un problema serio ma rischia di essere utilizzato, da forze politiche negli Usa e in Europa, per altri scopi, come limitare le accuse di genocidio e apartheid a Israele. E questo è grave.\nSecondo lei negli ultimi due anni l’antisemitismo è cresciuto in Italia?\nSì, è cresciuto soprattutto nell’ultimo anno. In alcune frange della sinistra si è diffusa l’idea che tutti gli israeliani siano in fondo proni a Netanyahu, che non ci sia una vera opposizione, e così anche gli ebrei tout court, e che Israele non dovrebbe esistere. Una posizione assolutamente minoritaria, che perà esiste, soprattutto sui social: va vista e combattuta, senza mai attribuire queste posizioni a tutto il movimento per Gaza. Però devo dire che, nei miei numerosi interventi nelle scuole e nel dialogo con gli studenti, non ho mai ascoltato posizioni antisemite.\nCome suggerirebbe di procedere al Senato?\nDue cose fondamentali: non legiferare solo contro l’antisemitismo ma contro il razzismo in generale. E accantonare la definizione Ihra e partire da quella di Gerusalemme, che elimina ogni rischio di censura.",
    "author": "Andrea Carugati\nIl Manifesto",
    "source": "Il Manifesto",
    "published_date": "2026-01-09"
  },
  "https://ristretti.org/venezuela-trentini-burlo-e-gli-altri-ecco-chi-sono-gli-italiani-ancora-detenuti": {
    "title": "Venezuela. Trentini, Burlò e gli altri: ecco chi sono gli italiani ancora detenuti",
    "link": "https://ristretti.org/venezuela-trentini-burlo-e-gli-altri-ecco-chi-sono-gli-italiani-ancora-detenuti",
    "content": "di Sara Gandolfi\nCorriere della Sera, 9 gennaio 2026\nGasperin e Pilieri sono stati appena liberati. Adesso l’attesa per almeno altri 26 connazionali. Alberto Trentini è il nome più conosciuto fra gli italiani tenuti prigionieri per mesi nelle carceri venezuelane. Oltre a lui, altri 27 connazionali, alcuni con doppio passaporto italo-venezuelano, hanno subito l’arresto, quasi sempre arbitrario, sotto il regime di Nicolás Maduro. Le loro storie e le loro “colpe” sono diverse: finiti dietro le sbarre perché coinvolti in attività politiche o professionali considerate “ostili”, o semplicemente perché hanno espresso opinioni contrarie al regime.\nNel famigerato El Helicoide, l’abnorme struttura carceraria che Donald Trump ha definito “una camera di tortura nel centro di Caracas”, nota per essere il teatro dei brutali interrogatori del Servizio di intelligence Sebin. Da lì, ieri, sono usciti i primi prigionieri. Tra loro panche Biagio Pilieri, figlio di immigrati siciliani, ex sindaco del comune di Bruzual, arrestato il 28 agosto 2024 per le sue attività politiche. È poche ore prima di lui è stato scarcerato l’imprenditore Luigi Gasperin, che in passato aveva gestito numerosi appalti della compagnia petrolifera di Stato. E si spera per Mario Burlò, che era partito da Torino nel 2024 per andare a caccia di nuove opportunità imprenditoriali in Venezuela. Non è più tornato. “Non lo vedo dal novembre 2024”, ha detto la figlia in un’intervista al Corriere Torino, affermando di essere riuscita a parlare con lui soltanto lo scorso ottobre, in una telefonata molto breve. “La conversazione era controllata. Sentivo in sottofondo una voce che in spagnolo diceva: “Tres minutos, dos minutos, un minuto màs...”“. Il tempo di dirsi “quanto ci mancavamo”.\nHugo Marino è l’italo-venezuelano che da più anni langue nelle carceri del regime. Scomparso nel 2019, per lungo tempo non è riuscito a comunicare con la sua famiglia. Daniel Enrique Echenagucia, imprenditore di Avellino, fu invece arrestato con la famiglia il 2 agosto 2024. I parenti vennero rilasciati dopo poco, lui è rimasto desaparecido per varie settimane prima della sua ricomparsa nel carcere di El Rodeo, lo stesso di Trentini. Fiato sospeso anche per Gerardo Coticchia Guerra, Juan Carlos Marruffo Capozzi e Perkins Rocha.\nEvento impensabile fino a qualche giorno fa, ieri Viva la Ucv, “media informativo” del Movimento studentesco venezuelano e dell’Universidad Central de Venezuela, il più importante ateneo del Paese, ha salutato su X la liberazione della “nostra professoressa Rocío San Miguel, attivista per la difesa dei diritti umani... Non avrebbe mai dovuta essere detenuta solo perché pensa in modo differente!”. Con doppio passaporto, venezuelano e spagnolo, Rocío è la presidente della Ong Controllo Cittadino per la sicurezza, esperta di questioni militari e collaboratrice di diversi giornali internazionali: era stata arrestata all’inizio del 2024 con l’accusa falsa di cospirazione. Ancor più incredibili le storie degli altri quattro spagnoli liberati. Come Andrés Martínez Adasme e José María Basoa, due giovani di 32 e 35 anni, partiti dai Paesi baschi con l’idea di trascorrere una vacanza avventurosa in Amazzonia. Sono stati arrestati dopo le elezioni fraudolente del luglio 2024, come Trentini, con l’accusa di essere agenti dell’intelligence spagnola e di far parte di una cospirazione internazionale, organizzata dalla Cia, per assassinare Maduro.",
    "author": "Sara Gandolfi\nCorriere",
    "source": "Corriere della Sera",
    "published_date": "2026-01-09"
  },
  "https://ristretti.org/stati-uniti-il-volto-feroce-dellamerica-trumpiana-e-nulla-sara-piu-come-prima": {
    "title": "Stati Uniti. Il volto feroce dell’America trumpiana. E nulla sarà più come prima",
    "link": "https://ristretti.org/stati-uniti-il-volto-feroce-dellamerica-trumpiana-e-nulla-sara-piu-come-prima",
    "content": "di Davide Vari\nIl Dubbio, 9 gennaio 2026\nNessun incidente. Nessuna legittima difesa. Il colpo di pistola che ha ucciso Renee Nicole Good, trentasette anni, cittadina americana, madre di un bambino di sei anni, non è una tragica fatalità: è un’esecuzione a freddo. La dinamica è chiara, persino banale nella sua ferocia: l’agente dell’Ice - formalmente l’agenzia federale per l’immigrazione e la sicurezza delle frontiere, ma di fatto una milizia armata nelle mani di Donald Trump - si avvicina all’auto. La donna tenta di spostare la macchina, di sottrarsi, di guadagnare qualche metro. Lui estrae la pistola e spara in pieno volto. Poi se ne va. Con la stessa indifferenza con cui si scansa un fastidio. O si schiaccia un insetto.\nÈ una scena che fa orrore non solo per ciò che mostra, ma per ciò che racconta. Perché quel colpo non è un’aberrazione, non è una scheggia impazzita del sistema: è il suo ritratto più fedele. È l’America del 2025. Un Paese che sta scivolando verso una forma nuova e brutale di autoritarismo, praticato senza più complessi, rivendicato come virtù, esportato come metodo. Dentro e fuori i confini.\nCerto, Nicolás Maduro era un dittatore, un caudillo sudamericano da manuale. Ma il modo in cui questa nuova America ha deciso di rimuoverlo non è una vittoria della libertà: è uno schiaffo deliberato al diritto internazionale. Un gesto consapevole, meditato, persino esibito. Il diritto internazionale, con tutti i suoi limiti e le sue ipocrisie, nasceva per contenere l’arbitrio dei forti, per mettere qualche argine giuridico alla legge del più forte. Qui succede l’esatto contrario: si inaugura un precedente che prefigura un nuovo “diritto”, fondato non sulla giustizia ma sulla forza. E sulla sua ostentazione.\nPoi c’è la Groenlandia. Trump prova a raccontarcela come una trattativa civile, un’acquisizione quasi gentile. Ma quando una trattativa avviene sotto la minaccia implicita - o esplicita - dell’uso della forza, con la pistola appoggiata sul tavolo, non si chiama negoziato, si chiama estorsione. Nella sua forma più elementare e volgare. Il linguaggio è quello dei boss, non degli statisti. È la geopolitica ridotta a gesto muscolare, a intimidazione permanente. Insomma, questa è un’America che vuole governare con la paura. Una democrazia che conserva il rito delle elezioni ma ne svuota il senso, che mantiene le istituzioni ma le usa come armi. Ha ancora l’aspetto di una democrazia: bandiere, retorica, Costituzione. Ma dentro è diventata altro. Una democratura: la facciata della libertà con il manganello dietro la schiena.",
    "author": "Davide Vari\nIl Dubbio",
    "source": "Il Dubbio",
    "published_date": "2026-01-09"
  },
  "https://ristretti.org/stati-uniti-genesi-dellice-da-agenzia-invisibile-a-milizia-paramilitare-di-trump": {
    "title": "Stati Uniti. Genesi dell’Ice, da agenzia invisibile a milizia paramilitare di Trump",
    "link": "https://ristretti.org/stati-uniti-genesi-dellice-da-agenzia-invisibile-a-milizia-paramilitare-di-trump",
    "content": "di Daniele Zaccaria\nIl Dubbio, 9 gennaio 2026\nNata dopo l’11 settembre, l’Immigration and Customs Enforcement è una polizia ibrida, che non risponde a comunità locali né ai procuratori, fuori dal perimetro giudiziario ordinario. Immigration and Customs Enforcement, ovvero l’Ice, un tempo agenzia defilata, quasi invisibile, oggi una milizia paramilitare del presidente Trump per ristabilire law and order nelle città governate dai suoi avversari politici. L’Ice nasce oltre vent’anni fa, nel cuore della ristrutturazione degli apparati di sicurezza seguita agli attentati terroristi dell’11 settembre 2001. È una delle agenzie create all’interno del Department of Homeland Security, il nuovo super-ministero incaricato di proteggere gli Stati Uniti da minacce interne ed esterne. La sua missione unisce controllo dell’immigrazione, contrasto ai traffici illegali e sicurezza delle frontiere.\nPrima del 2003, l’immigrazione era controllata dall’Immigration and Naturalization Service, un’agenzia con una forte componente amministrativa e un rapporto diretto con il Dipartimento di Giustizia. Con l’Ice, quelle funzioni vengono concentrate in un corpo armato federale, dotato di ampi poteri investigativi e coercitivi, ma collocato fuori dal perimetro giudiziario ordinario. L’immigrazione non è più solo una questione burocratica: diventa un problema di sicurezza nazionale.\nDa qui nasce l’ambiguità originaria dell’Ice, una polizia senza territorio, che non risponde a comunità locali né ai procuratori; i suoi agenti possono infatti fermare, detenere ed espellere individui senza che questi siano formalmente incriminati da un magistrato. Il controllo giudiziario è limitato, quello politico indiretto, risponde direttamente al governo federale.\nPer oltre un decennio, sotto amministrazioni repubblicane e democratiche, questa eccezionalità rimane in parte contenuta e l’Ice resta relativamente marginale nel dibattito pubblico e poco seguita dai media. L’agenzia dispone di grandi mezzi e ha ampi margini d’azione, ma non è un attore centrale della sicurezza interna. Con l’arrivo di Donald Trump alla Casa Bianca cambia tutto, non perché vengano riscritte le regole d’ingaggio o ampliate competenze e poteri, il presidente non modifica l’architettura giuridica: ne sfrutta fino in fondo le ambiguità originarie di questa polizia ibrida. L’agenzia resta formalmente la stessa, ma viene investita di una funzione politica nuova, da strumento tecnico di enforcement diventa braccio operativo (e armato) della presidenza, chiamato a intervenire là dove il potere federale vuole riaffermarsi contro autorità locali considerate ostili.\nIl terreno privilegiato di questa torsione sono le grandi città gestite da sindaci democratici e gli Stati guidati da governatori apertamente in conflitto con il tycoon. Le cosiddette sanctuary cities definite dalla Casa Bianca come ricettacoli di criminali e clandestini diventano bersagli simbolici: Los Angeles, Washington D.C., Chicago, l’ICE pattuglia le strade non per rispondere a un’emergenza immediata di sicurezza, quanto per dimostrare che l’ultima parola spetta al presidente, anche contro le scelte politiche delle amministrazioni locali. Questa campagna prende forma attraverso un massiccio rafforzamento di mezzi, uomini e risorse, dallòo scorso gennaio il budget viene triplicato grazie a una legge che stanzia 170 miliardi di dollari in quattro anni per la lotta all’immigrazione irregolare. Parallelamente, dall’estate 2025 è partita una campagna di reclutamento senza precedenti, con l’obiettivo di assumere 10mila nuovi agenti.\nIl bando di reclutamento ufficiale dell’agenzia è tutto un programma: “ICE recluta americani patrioti e coraggiosi per espellere criminali stranieri: assassini, stupratori, terroristi, pedofili in situazione irregolare nelle nostre strade”, si legge sul sito. A chi si arruola vengono offerti bonus fino a 50mila dollari, rimborsi dei prestiti universitari, benefici pensionistici rafforzati. Non è solo una campagna di assunzioni pubbliche: è una mobilitazione ideologica, una chiamata alle armi in un corpo di polizia presentato come avanguardia morale della nazione.\nCon simili premesse l’impatto della nuova ICE sul territorio non poteva che essere destabilizzante come abbiamo visto nell’ultimo anno; le operazioni assumono una dimensione sempre più spettacolare e intimidatoria con raid nei parchi pubblici in presenza di bambini, arresti durante posti di blocco improvvisati, interventi in quartieri privi di criminalità dove vivono lavoratori senza documenti come mostrano le migliaia di video che circolano sui social. Secondo un conteggio del New York Times, precedente all’uccisione di Renee Nicole Good a Minneapolis, negli ultimi 12 mesi gli agenti dell’immigrazione hanno aperto il fuoco contro almeno nove persone, tutte a bordo di veicoli, mentre stando a un’inchiesta del Guardian, nel solo 2025 almeno 32 persone sono morte nei centri di detenzione gestiti dall’ICE: un triste record dovuto alle condizioni di sovraffollamento e al collasso del sistema detentivo.\nIn questo contesto, parlare di “milizia presidenziale” non è un’iperbole o una provocazione retorica: l’ICE non è un corpo illegale, ma è diventata un’agenzia di sicurezza politica, che risponde in modo sempre più diretto e verticale alla volontà dell’esecutivo, utilizzato per regolare conflitti politici interni e riaffermare l’autorità federale contro territori governati dall’opposizione.",
    "author": "Daniele Zaccaria\nIl Dubbio",
    "source": "Il Dubbio",
    "published_date": "2026-01-09"
  },
  "https://ristretti.org/gran-bretagna-heba-e-kamran-i-due-attivisti-palestinesi-che-si-stanno-lasciando-morire-di-fame": {
    "title": "Gran Bretagna. Heba e Kamran, i due attivisti palestinesi che si stanno lasciando morire di fame",
    "link": "https://ristretti.org/gran-bretagna-heba-e-kamran-i-due-attivisti-palestinesi-che-si-stanno-lasciando-morire-di-fame",
    "content": "di Riccardo Michelucci\nAvvenire, 9 gennaio 2026\nI giovani sono rinchiusi nella prigione di New Hall con altri attivisti di Palestine Action per presunti atti di sabotaggio contro l’industria militare israeliana. La donna rifiuta del tutto il cibo da 68 giorni: Bobby Sands morì dopo 66. Lo sciopero della fame in carcere di Heba Muraisi è ormai più lungo di quello di Bobby Sands, che nel 1981 morì dopo 66 giorni consecutivi di digiuno in una cella di Long Kesh, alle porte di Belfast. Ieri la 31enne Muraisi, rinchiusa nella prigione di New Hall insieme ad altri attivisti di Palestine Action, ha superato quel tragico limite e le sue condizioni sono ormai disperate. Rispetto al dramma irlandese di 45 anni fa il contesto e le motivazioni sono diverse, ma la forma di lotta nonviolenta resta la stessa: un digiuno portato fino alle estreme conseguenze per denunciare ciò che i detenuti considerano un’ingiustizia. Il rifiuto totale del cibo è iniziato il 2 novembre scorso e ha coinvolto otto attivisti, tutti detenuti in custodia cautelare in attesa di giudizio per presunti atti di sabotaggio contro siti dell’industria militare israeliana, in particolare la compagnia Elbit Systems. Dopo queste incursioni il gruppo, che pratica disobbedienza civile e azioni dirette di disturbo, è stato etichettato come organizzazione terroristica. La protesta carceraria punta a denunciare la durata della detenzione preventiva, le restrizioni nei contatti con l’esterno, le limitazioni alla corrispondenza e, appunto, la classificazione dell’organizzazione come “terroristica” da parte del governo britannico.\nI legali e i familiari riferiscono che Heba Muraisi presenta ormai spasmi muscolari incontrollabili, difficoltà respiratorie e debolezza estrema, con segni di danno neurologico e generale deterioramento fisico. Accanto a lei continua lo sciopero anche il 28enne Kamran Ahmed, che ha raggiunto i 60 giorni senza cibo ed è stato ricoverato più volte per perdita di peso, dolori toracici e disturbi uditivi intermittenti. Lewie Chiaramello, 22 anni, affetto da diabete, segue invece la protesta in forma intermittente, rifiutando il cibo a giorni alterni e accumulando 45 giorni complessivi di digiuno, con sintomi di debolezza grave e confusione. Altri cinque attivisti di Palestine Action hanno interrotto lo sciopero nel dicembre scorso dopo ripetuti trasferimenti in ospedale per il peggioramento delle loro condizioni di salute.\nUna lettera sottoscritta da oltre ottocento persone tra medici, avvocati e familiari dei detenuti è stata inviata al Segretario alla giustizia David Lammy per convincerlo a incontrare gli avvocati degli attivisti in sciopero prima che sia troppo tardi. Le autorità carcerarie affermano che i detenuti sono sottoposti a monitoraggio medico regolare ma i legali e le organizzazioni per i diritti umani denunciano gravi rischi per la vita, osservando che il digiuno protratto può causare danni irreversibili agli organi vitali già dopo sei-sette settimane senza cibo.\nLa vicenda ha suscitato manifestazioni di solidarietà in diverse città britanniche ed europee, con appelli alla protezione della vita dei detenuti e a interventi urgenti da parte del governo. Si tratta del più grande sciopero della fame coordinato in carcere nell’ultimo mezzo secolo nel Regno Unito, dai tempi delle proteste carcerarie n Irlanda del Nord della primavera-estate del 1981, quando Bobby Sands e altri nove prigionieri repubblicani morirono in rapida successione dopo settimane di digiuno. Oggi, come allora, il carcere diventa il luogo simbolico in cui la protesta politica si misura con il limite estremo della sopravvivenza fisica.",
    "author": "Riccardo Michelucci\nAvvenire",
    "source": "Avvenire",
    "published_date": "2026-01-09"
  },
  "https://ristretti.org/libia-ostaggi-nel-deserto-le-prigioni-sono-piene-di-migranti-egiziani": {
    "title": "Libia. Ostaggi nel deserto: le prigioni sono piene di migranti egiziani",
    "link": "https://ristretti.org/libia-ostaggi-nel-deserto-le-prigioni-sono-piene-di-migranti-egiziani",
    "content": "pagineesteri.it, 9 gennaio 2026\nAll’inizio dell’anno il Cairo ha annunciato, con toni di cauto successo, l’imminente rilascio di centinaia di cittadini egiziani detenuti nelle carceri libiche, risultato di intensi contatti diplomatici con le autorità di Tripoli e di Bengasi. L’annuncio arriva dopo un 2025 segnato da numeri impressionanti: oltre 1.200 detenuti rimpatriati e più di 3.000 migranti egiziani espulsi dalla Libia perché entrati illegalmente nel paese. Cifre che non raccontano solo un’attività consolare intensa, ma riflettono la dimensione strutturale di un fenomeno che continua a divorare intere generazioni di giovani egiziani: la migrazione irregolare attraverso la Libia e il suo carico di violenze, abusi e morti.\nNegli ultimi dieci anni la Libia si è trasformata in uno snodo centrale delle rotte migratorie verso l’Europa. Ogni anno decine di migliaia di persone attraversano il suo territorio, approfittando o subendo il vuoto di sicurezza creato da uno Stato frammentato. Tra loro cresce la presenza di egiziani. Nel solo 2025, più di 16.000 cittadini dell’Egitto sono arrivati in Europa percorrendo rotte irregolari. Non è un’eccezione: già nel 2022 gli egiziani erano stati la nazionalità africana più numerosa tra gli arrivi, con circa 22.000 persone. Questi flussi si inseriscono in un contesto libico che ospita circa 787.000 migranti e rifugiati, mentre oltre il 90 per cento di chi nel 2025 ha percorso la rotta del Mediterraneo centrale è partito dalle coste libiche verso l’Italia.\nIl prezzo umano di questa migrazione è altissimo. Nel corso del 2025 l’Egitto ha rimpatriato le salme di oltre 300 cittadini annegati in mare. Uno degli episodi più drammatici risale a dicembre, quando 14 egiziani sono morti nel naufragio di un’imbarcazione al largo della Grecia, mentre cercavano di raggiungere l’Europa partendo dalla Libia. Secondo l’Organizzazione internazionale per le migrazioni, nel Mediterraneo centrale hanno perso la vita più di 1.700 persone nello stesso anno. A chi muore in mare si aggiungono i dispersi e i detenuti: centinaia di egiziani risultano scomparsi o rinchiusi in Libia, spingendo famiglie disperate a rivolgersi al governo del Cairo.\nDopo il rafforzamento dei controlli sulle coste egiziane con la Strategia nazionale contro l’immigrazione illegale del 2016, la rotta si è spostata via terra. Migliaia di giovani attraversano ogni anno il deserto occidentale verso la Libia, con visti di lavoro falsi o attraverso passaggi clandestini, nella speranza di imbarcarsi poi verso l’Europa. Nella Libia orientale, sotto il controllo del generale Khalifa Haftar, il contrabbando oltre confine è diventato un’attività sistemica. Nel 2023 una vasta operazione di sicurezza ha portato all’arresto di circa 4.000 migranti, per lo più egiziani, nascosti in fattorie e rifugi improvvisati. Deportati attraverso il valico di Salloum, molti sono stati costretti a camminare per chilometri nel deserto. Le autorità hanno anche scoperto officine clandestine per la costruzione di barche, segno di reti criminali radicate e organizzate.\nNella Libia occidentale la situazione è ancora più cupa. Le aree costiere controllate dal governo di Tripoli sono dominate da milizie che hanno fatto del traffico di esseri umani una fonte di reddito. I mediatori, spesso attivi già nei villaggi poveri dell’Alto Egitto, reclutano giovani promettendo lavoro o un passaggio sicuro. Una volta in Libia, molti migranti vengono invece sequestrati, detenuti e torturati. Il rapimento, nel 2024, di sei uomini egiziani a Zawiya, tutti della stessa famiglia di Sohag, ha mostrato la brutalità del sistema: rinchiusi in un centro gestito da una milizia, minacciati di morte e liberati solo dopo il pagamento di un riscatto di oltre 3.000 dollari a persona.\nRapporti internazionali descrivono magazzini e prigioni segrete dove i migranti subiscono violenze sistematiche per estorcere denaro alle famiglie o costringerli al lavoro forzato. Nonostante le operazioni di contrasto, le reti criminali continuano a operare. Frontex ha segnalato la loro capacità di aggirare i controlli egiziani e di mantenere attive le rotte libiche a costi sempre più alti per i migranti.\nDi fronte a questa realtà, il Cairo ha intensificato l’azione diplomatica. Dal 2025 sono stati rimpatriati 2.635 cittadini egiziani, oltre 1.100 dalla Libia occidentale e più di 1.500 da quella orientale. A novembre, 131 detenuti sono stati rilasciati da un centro nella zona di Tripoli. Ma anche le autorità libiche ammettono di trovarsi di fronte a un peso enorme. Il governo di unità nazionale è accusato di non controllare le milizie, mentre le promesse di nuovi comitati di monitoraggio si scontrano con l’impunità diffusa. Nel 2025 la scoperta di fosse comuni con resti di migranti uccisi ha riacceso le richieste di indagini internazionali.\nIl caso degli egiziani detenuti in Libia mostra che non si tratta solo di liberazioni o deportazioni. È il sintomo di un sistema alimentato da povertà, assenza di prospettive, traffici criminali e istituzioni fragili. Finché le cause profonde non verranno affrontate, smantellando le reti di trafficanti e creando alternative reali di lavoro e mobilità legale, le liste dei detenuti continueranno a rinnovarsi, e con esse il conto delle vite spezzate lungo la rotta libica.",
    "author": null,
    "source": "Ristretti Orizzonti",
    "published_date": "2026-01-09"
  },
  "https://ristretti.org/la-legalita-e-illegale-e-questo-il-carcere": {
    "title": "La legalità è illegale: è questo il carcere",
    "link": "https://ristretti.org/la-legalita-e-illegale-e-questo-il-carcere",
    "content": "di Tullio Padovani\nL’Unità, 8 gennaio 2026\nLe nostre carceri scoppiano: dovrebbero essere presidio di legalità e invece perpetuano l’illegalità nel silenzio complice di tutti. Mancanza d’aria, di salute, di spazio, ambienti malsani infestati da parassiti… Si potrebbe continuare per ore a elencare le tragedie delle nostre carceri. E allora, com’è possibile che un’istituzione che deve rieducare alla legalità agisca essa stessa nell’illegalità più totale? Il primo strumento di rieducazione dovrebbe essere l’esempio: mostrare che lo Stato rispetta la legge persino con chi l’ha violata. Se invece l’istituzione che incarna la legge ne viola ogni principio, come può pretendere di educare, o anche solo di esistere con dignità? E com’è possibile che nessuno faccia cessare questa situazione di illegalità? Se in un supermercato saccheggi la merce, ti fermano. Se vandalizzi per strada, ti fermano. Ma qui no. Qui l’illegalità continua indisturbata. Perché?\nPerché nessuno ha il potere di farla cessare. Non esiste, in concreto, un’autorità che possa dire: “Questo carcere si chiude subito”. Eppure, in altri contesti - una casa di riposo abusiva, una struttura fatiscente - si interviene immediatamente. Ma per le carceri no. E non perché se ne siano dimenticati, ma perché non deve esserci nessuno con quel potere: se esistesse, il sistema crollerebbe. Il carcere, che dovrebbe garantire la legalità, sopravvive solo assicurando legalmente la sua illegalità. È un paradosso solo apparente: è la nostra realtà. Il Presidente d’Onore di Nessuno tocchi Caino è intervenuto al Congresso del Carcere Beccaria con un discorso straordinario, illuminante nei contenuti, appassionato nei toni. Siamo a un nuovo congresso di Nessuno tocchi Caino, ma i problemi sono sempre gli stessi, e purtroppo sempre più gravi. Purtroppo, sempre più gravi. All’orizzonte non si vede una luce di speranza: nonostante le voci si facciano ormai corali nel richiedere interventi decisi, radicali, per raggiungere un minimo di decenza nella condizione carceraria, il silenzio in cui cadono queste grida, richiami e appelli è pressoché totale.\nRimaniamo senza parole, ci chiediamo che altro debba accadere perché qualcuno intervenga. E allora, in momenti come questi, siamo indotti a riflettere su come tutto ciò sia possibile. Perché, anche guardando da lontano - non solo da vicino -, il primo impulso è chiedersi come si sia potuti giungere a un tale stato di degrado. Il carcere è, di per sé, un’istituzione negativa per ragioni che conosciamo e sulle quali non voglio tornare; ma un tale grado di negatività perversa è difficile da immaginare.\nNel 2025, abbiamo celebrato - o preteso di celebrare - il cinquantesimo anniversario della grande riforma penitenziaria del 1975. Mi dispiace dirlo, ora che sono vecchio: all’epoca ero giovane, e non lo sapevo, ma non mi ha incantato allora e, francamente, mi incanta ancor meno oggi. Ora si è visto di che pasta era fatta quella riforma del ‘75: una pessima riforma. Pessima.\nUna delle tante riforme italiane nutrite di vacua retorica. Una riforma rimessa alla discrezionalità di un potere arbitrario, che ne ha riempito i contenuti nei modi che oggi vediamo. Perché la situazione attuale è anche figlia di quella riforma - non solo di quella, per carità, ma certo anche di quell’impostazione -, e soprattutto dell’ostinazione nel negare l’unico rimedio che fino al 1992 aveva accompagnato i problemi del carcere, problemi che sono storicamente sempre gli stessi: il ricorso sistematico all’amnistia e all’indulto. Sono strumenti con cui si è gestito il carcere durante la monarchia, l’Italia liberale, il fascismo, e nell’età repubblicana fino alla dissennata riforma costituzionale che conosciamo. Ma certo, la riforma del 1975 ci ha messo del suo. Salutata come segno di rinnovamento radicale rispetto al Codice Rocco, in realtà aveva solo le parvenze del rinnovamento, non la sostanza. Si diceva: è una legge, non un regolamento, quindi sancisce solennemente, con una forza che un regolamento non ha, i principi ispirati all’articolo 27 della Costituzione - la finalità rieducativa della pena e la tutela dei diritti fondamentali dei detenuti, quei diritti che non vengono mai meno, nemmeno nello stato di privazione della libertà. La riforma introdusse le misure alternative alla detenzione - forse l’unico capitolo positivo, sebbene tardivo. Fiore all’occhiello, si disse; ma altrove in Europa quelle misure esistevano da più di un secolo. Noi arrivavamo con cent’anni di ritardo: un fiore all’occhiello appassito. Quella riforma, dietro le parole solenni, introduceva un sistema destinato a rimanere in gran parte lettera morta. Le affermazioni di principio erano vacue, puramente retoriche, senza strumenti per garantirne l’effettività. Consegnava così all’amministrazione penitenziaria una discrezionalità persino maggiore di quella che esisteva con il regolamento Rocco - un regolamento feroce, per carità, ma almeno “legalitario”. Con la legge del ‘75 tutto è finito nelle mani dell’amministrazione: tutte le scelte, anche quelle che prima richiedevano un provvedimento del giudice di sorveglianza. E mentre la legge si vantava di non occuparsi dell’”ordine e disciplina” - temi centrali in un’istituzione totale - lasciava aperte le porte all’arbitrio. Di lì a pochi anni nacque il “carcere speciale”, attraverso meccanismi che, a raccontarli oggi, sembrano tratti da di Orwell. Il tessuto normativo della legge del ‘75 era di plastilina: se ne poteva fare tutto. E tutto se n’è fatto. Dietro le grandi parole e le formule edificanti, si è perpetuata una politica abituata a dipingere un mondo ideale - quello di Alice nel Paese delle Meraviglie - davanti a una realtà che tutti conoscono. È un’abitudine che non si è mai perduta.\nNegli ultimi tempi, per esempio, ho letto quella direttiva intitolata “Misure di coordinamento tra le aree per l’efficienza operativa e la prevenzione di eventi critici negli istituti penitenziari”. Basta sfogliarla per restare tra l’edificante e lo sconcertante. Si parla di “accoglienza del detenuto”, di “clima di convivenza”, di “informative complete e comprensibili sui diritti fondamentali” … Sembra la reception di un grande hotel più che un ingresso in carcere. “Garantire una sistemazione alloggiativa appropriata”, “attivare tempestivamente le misure organizzative necessarie” … il linguaggio è quello della brochure di un resort a cinque stelle. Eppure, l’autore della direttiva, c’è da chiedersi, un carcere lo ha mai visto? Lo conosce? Sa come funziona davvero? Perché, se davvero funzionasse così, saremmo nel paradiso. Ma invece sappiamo tutti qual è la realtà. Non voglio infierire, ma un documento del genere si attira addosso la critica sarcastica. E tuttavia non si può neppure imputare troppo a chi lo redige: il meccanismo fa parte della frammentazione e dell’eliminazione delle responsabilità che caratterizzano l’intera gestione penitenziaria.\nÈ un processo tipico delle organizzazioni pubbliche impastate di illegalità. Ognuno ha la coscienza a posto, anche quando nulla è a posto con ciò che la legge prescrive. E così, nell’ambito dell’esecuzione della pena - che dovrebbe essere la massima espressione della legalità - domina, paradossalmente, l’illegalità. Quella che era nata sotto il segno della speranza si è trasformata in una mistificazione continua. Le istituzioni penitenziarie sono governate dalla discrezionalità amministrativa, tramite una proliferazione di norme secondarie e circolari che determinano, nel migliore dei casi, un’evasione dalla legalità, e nel peggiore, la sua violazione sistematica. Sovraffollamento, carenze di cibo e vestiario, mancanza d’aria, di salute, di spazio, ambienti malsani infestati da parassiti… Si potrebbe continuare per ore a elencare le tragedie delle nostre carceri. Poche eccezioni non cambiano un quadro complessivo di degrado tragico. E allora, com’è possibile che un’istituzione che deve rieducare alla legalità agisca essa stessa nell’illegalità più totale? Il primo strumento di rieducazione dovrebbe essere l’esempio: mostrare che lo Stato rispetta la legge persino con chi l’ha violata. Se invece l’istituzione che incarna la legge ne viola ogni principio, come può pretendere di educare, o anche solo di esistere con dignità? E com’è possibile che nessuno faccia cessare questa situazione di illegalità? Se in un supermercato saccheggi la merce, ti fermano. Se vandalizzi per strada, ti fermano. Ma qui no. Qui l’illegalità continua indisturbata. Perché?\nPerché nessuno ha il potere di farla cessare. Non esiste, in concreto, un’autorità che possa dire: “Questo carcere si chiude subito”. Eppure, in altri contesti - una casa di riposo abusiva, una struttura fatiscente - si interviene immediatamente. Ma per le carceri no. E non perché se ne siano dimenticati, ma perché non deve esserci nessuno con quel potere: se esistesse, il sistema crollerebbe, perché è tutto impregnato di illegalità. Basterebbe uno sguardo che brucia, e nulla sopravvivrebbe a quello sguardo.\nIl carcere, che dovrebbe garantire la legalità, sopravvive solo assicurando legalmente la sua illegalità. È un paradosso solo apparente: è la nostra realtà. Un sistema fondato sulla frantumazione delle responsabilità, sulla parcellizzazione delle competenze, sull’irraggiungibilità dei vertici e sulla moltiplicazione della vigilanza senza effetti. Nessuno risponde. Nessuno decide. Tutti fanno la propria parte burocratica, nell’ingranaggio dell’illegalità legalizzata. E così, un’istituzione pubblica nata per difendere la legge vive - e prospera - nella sua negazione.\nDeve durare così. Io ci metterei un punto di domanda. Quel punto di domanda deve essere l’inizio di un cammino diverso. Occorre studiare meccanismi nuovi, che incrinino questa irresponsabilità diffusa. Perché altrimenti che facciamo? Continuiamo con appelli inascoltati, col parlare di carceri nuove “comode”, mentre il sangue di questa tragedia continua a scorrere. Se non fosse una tragedia fatta di sangue",
    "author": "Tullio Padovani",
    "source": "Ristretti Orizzonti",
    "published_date": "2026-01-08"
  },
  "https://ristretti.org/morire-di-carcere-dentro-o-appena-usciti": {
    "title": "Morire di carcere, dentro o appena usciti",
    "link": "https://ristretti.org/morire-di-carcere-dentro-o-appena-usciti",
    "content": "di Francesco Lo Piccolo\nvocididentro.it, 8 gennaio 2026\nSi muore in carcere e si muore fuori dal carcere poco dopo esserne usciti. L’ultima vittima è una donna di 41 anni liberata due settimane prima e trovata morta “suicida” nel bagno del reparto di Psichiatria dell’ospedale di Livorno il 27 dicembre scorso. Non conosciamo il suo nome e neppure la sua storia, ma sappiamo che in carcere si impara a convivere quotidianamente con la morte, surrogata, minacciata, emulata …e allora la morte non fa più paura e diventa facile attaccarsi a una corda pensando che sia l’unica via d’uscita.\nSu questa vicenda pubblichiamo un comunicato del Collettivo Antipsichiatrico Antonin Artaud: “Apprendiamo che una donna di quarantuno anni, di cui non conosciamo l’identità, si sarebbe suicidata nel bagno del reparto di Psichiatria dell’ospedale di Livorno il 27 dicembre scorso. È successo ancora. Un’altra volta, sempre nello stesso posto. Sempre nell’SPDC (Servizio Psichiatrico Diagnosi e Cura) padiglione 10° degli Ospedali Riuniti di Livorno. L’ASL Toscana Centro, intervenuta a posteriori con una nota diramata ai giornali, parla di un “caso sentinella”, un evento cioè grave, imprevedibile, inaspettato. Imprevedibile?\nPer quello che ci è dato sapere in pochi anni si sono verificati almeno altri due casi di persone decedute dopo essere state ricoverate all’interno di quello stesso reparto. La mattina del 14 marzo 2017 una ragazza di ventiquattro anni scappa dal reparto di psichiatria di Livorno dove era ricoverata e si toglie la vita gettandosi sotto un treno. Di lei non si conosce neanche il nome. A comunicare la notizia della morte di Guglielmo Antonio Grassi all’inizio di aprile del 2021 è stato invece l’ex-primario in pensione di quello stesso reparto, attraverso una indignata e circostanziata lettera di denuncia alla stampa locale. Dal suo racconto si evinceva lo stato di generale decadenza del reparto di Psichiatria dell’ospedale di Livorno (sbarre alle finestre, porte chiuse, sfratto dell’Associazione degli utenti, aumento della contenzione meccanica). Grassi muore di polmonite dopo essere stato legato al letto di contenzione per più di sette giorni.\nLa donna deceduta nel pieno delle recenti feste natalizie era uscita dal carcere due settimane prima di morire. Dalla ricostruzione dei giornali risulta che non si sentiva bene e che dopo una visita al pronto soccorso, era stato disposto il suo ricovero (volontario) in Psichiatria nel pomeriggio del 26 dicembre. Qui, all’interno del bagno, secondo i giornali, si sarebbe soffocata. È risultato inutile qualsiasi tentativo di rianimarla da parte del personale sanitario.\nLa figlia il giorno precedente aveva chiamato in reparto chiedendo inutilmente di parlare con la madre. Ha poi ricevuto la notizia all’una di notte: “Sua madre è morta, si è suicidata”. Insieme ad altri familiari si è immediatamente diretta al padiglione 10, chiedendo di poter entrare. Adducendo motivi di sicurezza e procedurali il personale sanitario ha impedito loro di entrare e ha poi chiesto l’intervento di una pattuglia di carabinieri per placare la rabbia dei familiari. La figlia e il marito della donna hanno sporto denuncia. La procura ha avviato un’indagine su quanto accaduto, allo scopo di appurare eventuali responsabilità penali. È stata acquisita la cartella clinica per indagare sulla terapia somministrata, e sono stati ascoltati alcuni dei sanitari che l’hanno presa in carico. La dottoressa di guardia quella notte è stata indagata con l’imputazione provvisoria di omicidio colposo. La salma resta sotto sequestro: è stata disposta l’autopsia, di cui si attendono i risultati.\nL’Asl Toscana Nord-Ovest ha comunque difeso l’operato del personale, e ha attivato un audit interno per capire cosa sia accaduto con esattezza. Un sindacato di categoria ha puntato il dito contro la carenza di personale. A Livorno prevalgono gli stessi dispositivi custodialistici e post-manicomiali utilizzati nella stragrande maggioranza dei reparti psichiatrici in Italia. Livorno non fa parte dei 24 reparti psichiatrici no-restraint (su 329 totali), gli unici dove non si legano le persone. E a Livorno si muore legati a un letto di contenzione. A Livorno nel 10° padiglione le visite esterne sono regolamentate a discrezione del personale sanitario. Troppo spesso questa limitazione comporta sofferenze ulteriori per pazienti e familiari, oltre a una mancanza di controllo su inadempienze e abusi.\nPossiamo supporre, inoltre, che una persona appena uscita da una reclusione carceraria abbia bisogno di un sostegno e di una risposta adeguata ai propri bisogni. Fra le altre cose, nelle carceri italiane si vive in una condizione al limite della sopportazione e della stessa dignità umana, dove la somministrazione incontrollata e smisurata di psicofarmaci è nota e costante, a scopo sedatorio e di controllo. Quale trauma ha riportato la donna dopo l’esperienza carceraria? Perché il pronto soccorso ha stabilito di inviarla in Psichiatria?\nManca infine una seria elaborazione statistica dei dati riguardanti i suicidi all’interno dei reparti psichiatrici italiani, come avviene invece per i suicidi in carcere. Come per le carceri, i suicidi in psichiatria non sono eventi episodici ma strutturali. I suicidi avvenuti all’interno delle istituzioni psichiatriche rappresentano in tutto e per tutto, come per chi si toglie la vita in carcere, delle morti di Stato. Il suicidio svela il cortocircuito che si verifica all’interno dell’istituzione psichiatrica: istituzione teoricamente finalizzata alla cura e che, invece, insinua e finisce per innescare essa stessa i fenomeni suicidari”.",
    "author": "Francesco Lo Piccolo",
    "source": "vocididentro.it",
    "published_date": "2026-01-08"
  },
  "https://ristretti.org/sovraffollamento-mattarella-invii-messaggio-alle-camere-secondo-art-87-della-costituzione": {
    "title": "Sovraffollamento: Mattarella invii messaggio alle Camere secondo art. 87 della Costituzione",
    "link": "https://ristretti.org/sovraffollamento-mattarella-invii-messaggio-alle-camere-secondo-art-87-della-costituzione",
    "content": "europaradicale.eu, 8 gennaio 2026\nL’Italia ha bisogno di rientrare nella legalità e provvedimenti che riducano il sovraffollamento carcerario non sono solo urgenti, sono assolutamente necessari. Il Presidente della Repubblica Sergio Mattarella ha più volte sollevato con parole nette il problema gravissimo che vivono le strutture detentive italiane. La violazione dei diritti dei detenuti e di chi in carcere lavora è all’ordine del giorno proprio in conseguenza di un sovraffollamento fuori controllo con oltre 14.000 detenuti oltre la capienza.\nCrediamo che nel messaggio di fine anno il Presidente porterà nuovamente all’attenzione del Paese e della politica la terribile situazione delle carceri ma questo non è più sufficiente, non è assolutamente più sufficiente di fronte a un Parlamento che si volta costantemente dall’altra parte. L’articolo 87 della nostra Costituzione attribuisce al Presidente della Repubblica il potere di inviare messaggi alle camere, lo fece sullo stesso tema e con grande forza Giorgio Napolitano nel 2013 grazie al dialogo con Marco Pannella.\nCrediamo che un messaggio alle Camere per sollecitare provvedimenti utili a ridurre le violazioni in atto non sia più rimandabile; questo passo istituzionale, costituzionale, è ormai imprescindibile per non dare ad alcuna forza politica, ad alcun leader politico e ad alcun parlamentare scappatoie di sorta.",
    "author": null,
    "source": "Ristretti Orizzonti",
    "published_date": "2026-01-08"
  },
  "https://ristretti.org/pacchetto-sicurezza-le-nuove-norme-in-arrivo": {
    "title": "“Pacchetto sicurezza”, le nuove norme in arrivo",
    "link": "https://ristretti.org/pacchetto-sicurezza-le-nuove-norme-in-arrivo",
    "content": "di Giansandro Merli\nIl Manifesto, 8 gennaio 2026\nMisure su agenti, migranti, minori. Tra governo e maggioranza ferve il lavoro per la presentazione di nuove norme sulla “sicurezza”. Lo schema legislativo non è ancora definito, anche se probabilmente si tratterà di un decreto, a cui stanno lavorando i tecnici di Chigi, Viminale e ministero della Giustizia, e di un disegno di legge, a cura della Lega. Una ghiotta occasione per le destre di mandare segnali al proprio elettorato e allo stesso tempo creare contraddizioni nel campo largo, dove 5S e Pd sono recentemente tornati a battere su questi temi sperando di usarli per criticare il Governo.\nIl decreto dovrebbe concentrarsi su una stretta sul portare coltelli, con un’attenzione particolare ai minori, e l’introduzione dello scudo legale per gli agenti di polizia. Un pallino per il governo, che sta cercando la giusta formula da diversi mesi. I dubbi giuridici e i rischi di incostituzionalità sono tanti, per dribblarli l’idea è puntare a evitare gli automatismi che si generano con l’iscrizione nel registro degli indagati. In particolare, per poliziotti e carabinieri, la sospensione dal servizio.\nParallelamente la Lega, desiderosa di recuperare attenzione attraverso i suoi temi identitari, sta lavorando a una proposta legislativa che intervenga ancora sulle politiche migratorie. Nuovi ostacoli a cittadinanza e ricongiungimenti familiari, ma anche misure che prendono di mira i giovani stranieri. Questo per tentare di capitalizzare politicamente le ansie alimentate da politica e stampa con la costruzione del nuovo nemico pubblico che toglierebbe il sonno agli abitanti delle città italiane: i cosiddetti “maranza”.\nUna prima norma dovrebbe ridurre da 21 a 19 anni l’età in cui i minori stranieri non accompagnati possono restare, se il tribunale risponde affermativamente a una loro richiesta, nei centri di accoglienza. Più ragazzi finirebbero così per strada e più presto.\nUn’altra dovrebbe autorizzare quelli che il sottosegretario all’Interno Nicola Molteni (Lega) considera “ricongiungimenti familiari al contrario”: deportazioni di minorenni, finora vietate, dopo l’individuazione della famiglia nel paese di origine. L’idea è partire da quelli che hanno commesso reati ma c’è da scommettere che, se la cosa funzionasse, caduto il paletto della minore età per i rimpatri, sarebbe presto estesa agli altri.",
    "author": "Giansandro Merli\nIl Manifesto",
    "source": "Il Manifesto",
    "published_date": "2026-01-08"
  },
  "https://ristretti.org/antisemitismo-la-destra-punta-su-delrio-tensione-nel-pd": {
    "title": "Antisemitismo, la destra punta su Delrio. Tensione nel Pd",
    "link": "https://ristretti.org/antisemitismo-la-destra-punta-su-delrio-tensione-nel-pd",
    "content": "di Andrea Carugati\nIl Manifesto, 8 gennaio 2026\nSenato Incardinato il ddl dell’ex ministro. Schlein vuole un testo unitario dem entro metà gennaio. La maggioranza vuole spaccare le opposizioni. In arrivo anche una proposta del M5S. Graziano Delrio non arretra. Il suo disegno di legge contro l’antisemitismo ieri è stato ufficialmente incardinato in commissione Affari costituzionali in Senato, dove già erano presenti i testi di Lega, Fi e Iv. La commissione ha deciso che il 13 gennaio ci saranno altre sei audizioni di esperti, poi si vedrà come proseguire. Il Pd ha chiesto di sentire altri esperti, Iv con Ivan Scalfarotto preme per arrivare a un voto (almeno in commissione) prima del 27 gennaio, Giorno della memoria della Shoah.\nNel Pd le acque non si sono calmate. Il capogruppo in commissione Andrea Giorgis spiega chela proposta ufficiale del Pd arriverà entro la prossima settimana: sarà preceduta da una riunione dei senatori dem, con l’obiettivo di arrivare a un’intesa che comprenda anche Delrio e la decina di senatori che hanno firmato il suo ddl. Ma, al di là della disponibilità al dialogo, tra i dem la discussione non è ancora partita e i punti di divisione sono numerosi, a partire dalla definizione di antisemitismo dell’Ihra (International Holocaust Remembrance Alliance), contestata anche da alcuni intellettuali di origine ebraica come Gad Lerner, Anna Foa e Carlo Ginzburg, ma adottata nel 2020 dal governo italiano presieduto da Giuseppe Conte.\nÈ chiaro che il gruppo Pd, presieduto da Francesco Boccia (che ha sconfessato il ddl Delrio) non vuole assolutamente che la nuova legge sia una delega al governo per il monitoraggio e il contrasto dell’antisemitismo, né vuole che la definizione Ihra possa essere la premessa per sanzionare chi critica il governo di Israele. Tra i dem c’è chi vorrebbe (Giorgis non lo esclude) includere nel ddl anche il contrasto a fenomeni come l’islamofobia.\nMa il fronte Delrio non vuole commistioni: la legge deve occuparsi del contrasto all’antisemitismo che ha una sua “specificità” e sta crescendo in modo preoccupante. “Sono soddisfatto, per me l’importante era che partisse l’iter parlamentare, che iniziasse il confronto sul merito. Penso che ora sia necessario dare un segnale prima possibile; capisco chi dice che non si debba correre per non far male la legge, ma bisogna muoversi”, spiega Delrio dopo la riunione della commissione. A chi gli ha parlato, il senatore ha confessato di non aver ancora capito quali siano i capisaldi della proposta del Pd, né quale sia l’impostazione politica. “Io volutamente non ho inserito nel ddl elementi penali, temo che alla fine la destra vorrà colpire anche le opinioni legittime come le critiche al governo di Israele, come prevede il testo di Gasparri”, spiega al manifesto. Mentre i 5s con Alessandra Maiorino annunciano che anche loro presenteranno un ddl. E così farà anche Noi moderati. La possibilità che le destre convergano sul ddl Delrio come testo base, inviso alla maggioranza del Pd, a 5S e Avs, è reale. E a quel punto, nel centrosinistra, sarebbe il caos.\nI dem hanno una decina di giorni per trovare una sintesi. Ma c’è uno scoglio: Delrio e i suoi non vogliono archiviare la definizione dell’Ihra, “adottata da oltre 20 paesi europei”, ricorda uno dei firmatari. Ma Schlein ha dato un mandato: il nuovo ddl targato Pd deve portare le firme di tutti i senatori. E non apparire come un freno alle mobilitazioni propal.\nLa battaglia si giocherà anche sui tempi. Il Pd non ha fretta, vuole che siano auditi sia la commissione Segre che l’osservatorio sull’antisemitismo di palazzo Chigi guidato da Paquale Angelosanto, per analizzare il lavoro fatto finora. Poi la commissione dovrà decidere se adottare un testo base (ipotesi preferita da Fi e Iv) tra uno di quelli già depositati, o se affidare a un comitato ristretto la stesura di un nuovo testo. Gasparri, di Forza Italia, ha detto che il traguardo del 27 gennaio non è realistico: “Ribadisco la contrarietà a legiferare sull’onda delle ricorrenze: le leggi devono essere approfondite e approvate quando il Parlamento lo ritiene opportuno, non per rispettare una data simbolica”.\nWalter Verini, uno dei firmatari del ddl Delrio, spiega che “ci sono le condizioni perché il Pd arrivi a una soluzione unitaria, perché la lotta all’antisemitismo è nel suo dna. Ma per arrivare a un’ampia maggioranza anche la destra deve rinunciare a proposte inaccettabili come le sanzioni penali che colpiscano le opinioni critiche verso Israele”.",
    "author": "Andrea Carugati\nIl Manifesto",
    "source": "Il Manifesto",
    "published_date": "2026-01-08"
  },
  "https://ristretti.org/perche-non-ce-ancora-la-data-del-referendum-sulla-separazione-delle-carriere-dei-magistrati": {
    "title": "Perché non c’è ancora la data del referendum sulla separazione delle carriere dei magistrati?",
    "link": "https://ristretti.org/perche-non-ce-ancora-la-data-del-referendum-sulla-separazione-delle-carriere-dei-magistrati",
    "content": "di Federico Gonzato\npagellapolitica.it, 8 gennaio 2026\nDipende da come il Governo voglia interpretare le regole, che non sono così chiare. Sono passati quasi tre mesi da quando il Parlamento ha approvato la riforma costituzionale sulla separazione delle carriere dei magistrati, ma non si conosce ancora la data del referendum che dovrà confermarla o bocciarla. Il ministro della Giustizia Carlo Nordio ha ribadito più volte che il voto si sarebbe tenuto entro marzo 2026, ma la conferma ufficiale del governo non è ancora arrivata. Fonti del Ministero della Giustizia hanno confermato a Pagella Politica che al momento non è stata fissata una riunione del Consiglio dei ministri per stabilire la data del referendum. Questa incertezza è dovuta alle diverse interpretazioni che si possono dare alle norme che regolano le tempistiche dei referendum.\nChe cosa dice la Costituzione - In base all’articolo 138 della Costituzione, per essere approvata, una riforma costituzionale deve ottenere il via libera della Camera e del Senato due volte, con lo stesso testo e a distanza di almeno tre mesi tra le votazioni. Se nelle seconde votazioni la riforma viene approvata senza ricevere il voto favorevole dei due terzi dei parlamentari, può essere chiesto un referendum per confermarla.\nÈ quanto avvenuto con la riforma sulla separazione delle carriere dei magistrati, che vuole introdurre in Costituzione una netta divisione tra le carriere dei magistrati giudicanti (i giudici) e quelli requirenti (i pubblici ministeri). La riforma è stata approvata definitivamente dal Senato il 30 ottobre e lo stesso giorno è stata pubblicata in Gazzetta ufficiale. Come previsto dalla Costituzione, da quella data è iniziato il periodo di tre mesi entro cui devono essere presentate le richieste di referendum, e che quindi terminerà il prossimo 30 gennaio.\nL’organizzazione di un referendum per confermare o bocciare una riforma costituzionale può essere richiesta da un quinto dei componenti della Camera o del Senato, da cinquecentomila elettori oppure da cinque Consigli regionali. Lo scorso 18 novembre, la Corte di cassazione ha accolto le richieste per organizzare il referendum presentate da parlamentari dei partiti della maggioranza e dell’opposizione. Ed è stato stabilito anche quale sarà il quesito su cui dovranno esprimersi i cittadini.\nChe cosa dice la legge - In base all’articolo 15 della legge del 1970 che regola l’organizzazione dei referendum, il presidente della Repubblica - su proposta del Consiglio dei ministri, quindi del governo - può fissare la data di un referendum costituzionale entro 60 giorni dalla decisione della Cassazione. Questa data può cadere tra il cinquantesimo e il settantesimo giorno successivo alla data del decreto con cui il presidente della Repubblica ha stabilito l’organizzazione del referendum. Dunque, dato che la Corte di cassazione si è espressa lo scorso 18 novembre, in base a una prima lettura il referendum sulla riforma costituzionale della giustizia dovrebbe essere indetto entro il 17 gennaio, e che la sua data dovrebbe essere fissata tra l’8 e il 28 marzo 2026.\nIn realtà, le cose non sono così semplici, perché la legge sui referendum può essere interpretata in un altro modo. Lo scorso 22 dicembre è iniziata un’altra raccolta firme per organizzare un referendum costituzionale, questa volta promossa da un comitato di 15 cittadini. Al 7 gennaio, sono state raccolte oltre 245 mila firme, quasi la metà delle 500 mila necessarie per presentare la richiesta di referendum entro il 30 gennaio, giorno ultimo disponibile. Una volta terminata la raccolta, anche queste firme - come già fatto con quelle dei parlamentari - dovranno essere esaminate ed eventualmente convalidate dalla Cassazione. E il governo dovrebbe attendere altro tempo per fissare la data ufficiale del referendum, cosa che però potrebbe comunque già fare prima. Dal canto suo, il comitato promotore della raccolta firme si è detto pronto a fare ricorso se il governo dovesse stabilire la data del referendum sulla giustizia prima della scadenza del 30 gennaio.\nAlcuni esperti hanno confermato a Pagella Politica che entrambe le interpretazioni della legge sono legittime. “Il governo potrebbe già fissare la data del referendum, visto che la Cassazione ha approvato le prime richieste a novembre, ma potrebbe anche attendere il 30 gennaio, che è il termine ultimo per raccogliere tutte le eventuali altre richieste”, ha spiegato a Pagella Politica Alfonso Celotto, professore di Diritto costituzionale all’Università Roma Tre. La stessa opinione è condivisa da Salvatore Curreri, professore di Diritto pubblico all’Università Kore di Enna.\nAllo stesso tempo, però, Celotto e Curreri sono concordi nel fatto che attendere la data del 30 gennaio è più in linea con le regole stabilite dalla Costituzione e con la prassi consolidata in questi anni. “La Costituzione prevede espressamente tre mesi di tempo per raccogliere le eventuali richieste di referendum e, dunque, sarebbe bene che il governo aspettasse questa scadenza per fissare la data della consultazione e dare a tutti i cittadini la garanzia di presentare la propria richiesta”, ha detto Curreri a Pagella Politica.\nCelotto ha aggiunto che attendere la fine del tempo previsto dalla Costituzione per le richieste di referendum è una prassi consolidatasi sin dal referendum costituzionale - il primo della storia repubblicana - con cui nel 2001 fu approvata la riforma del Titolo V della Costituzione. All’epoca, il testo della riforma era stato pubblicato in Gazzetta ufficiale il 12 marzo 2001 e il termine ultimo per presentare le richieste di referendum era il 12 giugno. In seguito, il presidente della Repubblica Carlo Azeglio Ciampi aveva firmato, su proposta del secondo governo Berlusconi, il decreto di indizione del referendum costituzionale il 3 agosto 2001, diversi mesi dopo la scadenza per la presentazione delle raccolte di referendum.\nSecondo le verifiche di Pagella Politica, lo stesso è avvenuto in occasione degli altri tre referendum costituzionali che si sono tenuti finora in Italia: il referendum del 25 e 26 giugno 2006 sulla riforma costituzionale promossa dal secondo governo Berlusconi; quello del 4 dicembre 2016 sulla riforma costituzionale promossa dal governo di Matteo Renzi; e quello del 20 e 21 settembre 2020 sulla riforma del taglio dei parlamentari. Ricapitolando: a quasi tre mesi dal via libera della riforma sulla separazione delle carriere dei magistrati non è ancora stata fissata la data del referendum popolare per confermarla. Dietro a questa incertezza ci sono due interpretazioni diverse delle regole sull’organizzazione dei referendum.",
    "author": "Federico Gonzato",
    "source": "pagellapolitica.it",
    "published_date": "2026-01-08"
  },
  "https://ristretti.org/il-referendum-sulla-giustizia-non-si-riduca-a-un-derby": {
    "title": "Il referendum sulla Giustizia non si riduca a un derby",
    "link": "https://ristretti.org/il-referendum-sulla-giustizia-non-si-riduca-a-un-derby",
    "content": "di Agostino Giovagnoli\nAvvenire, 8 gennaio 2026\nLa consultazione rappresenterà l’ennesimo capitolo dello scontro trentennale tra politica e magistratura? Evitarlo non è facile, ma nemmeno impossibile: c’è un equilibrio da preservare. Il prossimo referendum sulla giustizia sarà l’ennesimo capitolo dello scontro trentennale tra politica e magistratura? Non è facile evitarlo, ma neanche impossibile: basterà concentrarsi sul quesito che troveremo sulla scheda. Non ci verrà chiesto infatti se metterci dalla parte dei politici o da quella dei giudici, ma di scegliere se cambiare (Sì) o conservare (No) l’equilibrio che i costituenti raggiunsero dopo un lungo dibattito e tenendo conto di esigenze molto diverse: assicurare l’indipendenza della magistratura ed evitare - contemporaneamente - che si trasformasse in un corpo chiuso, autoreferenziale, insensibile alla sovranità popolare.\nBenché in primo piano venga messa la separazione delle carriere tra pm e giudici, il tema principale del referendum è il Csm. Dopo la legge Cartabia, la separazione di fatto c’è già: meno dell’1% su un totale di circa 9.000 magistrati sceglie di passare da pm a giudice o viceversa. Per eliminare anche questo 1%, inoltre, sarebbe bastata una legge ordinaria. Si è fatta invece una legge costituzionale per cambiare il Consiglio superiore della magistratura che la riforma Nordio/Meloni divide in tre (due Csm specializzati più un’Alta Corte disciplinare), con rappresentanti dei giudici non eletti ma sorteggiati, il rafforzamento del profilo accusatorio dei pubblici ministeri ecc. È una svolta profonda nel lungo conflitto tra politica e magistratura, ma non ne segna la fine: per uscirne davvero bisognerebbe cercare un “compromesso non deteriore”, come fecero i padri costituenti. Anche oggi, è la strada della Costituzione che si deve seguire.\nTutte le forze politiche attuali, però, sono eredi, per motivi diversi, della spinta destruens nei primi anni Novanta che è andata in un’altra direzione. Mani pulite ha contribuito in modo decisivo a spazzare via i partiti nati cinquant’anni prima con il crollo del fascismo e l’avvento della democrazia e ha favorito chi al primo cinquantennio repubblicano era rimasto estraneo, chi si stava affacciando allora sullo scenario politico e chi è nato a seguito del vuoto creato dall’iniziativa giudiziaria. Le forze politiche, in altre parole, che compongono oggi la maggioranza, anch’esse fortemente segnate dalla discontinuità con la Prima Repubblica. Ma Prima Repubblica vuol dire anche Costituzione: la discontinuità politica dei primi anni Novanta include anche l’abbandono della Carta?\nDi sicuro, come ha scritto Pietro Scoppola, nei primi anni Novanta il cambiamento fu realizzato non con il bisturi ma con l’accetta. Spazzando via i partiti della Prima Repubblica, Mani pulite ha involontariamente spazzato via anche la “costituzione materiale” e cioè di quell’insieme di riferimenti, accordi, procedure che hanno alimentato una comune sensibilità costituzionale condivisa da forze politiche di maggioranza e opposizione. “La Repubblica ha segnato uno spartiacque e la Costituzione ha ispirato e guidato il Paese per tutti questi decenni”, ha ribadito giustamente il Presidente Mattarella nel discorso di fine anno. Ma negli ultimi decenni qualcosa è cambiato. La Costituzione scritta ha continuato a rappresentare una difesa potente della nostra democrazia, ma la politica si è allontanata dalla sua forza propulsiva. Partiti nati o sdoganati dalla spinta destruens dei primi anni Novanta sembrano oggi voler completare l’opera: aggiungere al tramonto della Costituzione non scritta anche il rigetto di elementi cruciali della Costituzione scritta.\nA farne le spese è oggi il Consiglio superiore della magistratura, che proprio dal patto costituente fu plasmato. Allora fu anzitutto necessario fare i conti con le distorsioni del fascismo, che aveva azzerato l’indipendenza e l’autonomia della magistratura, assoggettando i giudici non più alla legge ma al potere esecutivo e privando così i cittadini di ogni effettiva tutela dei loro diritti. L’Assemblea costituente ha perciò anzitutto ripristinato indipendenza e autonomia della magistratura, liberando i giudici da ogni potere esterno, assoggettandoli solo alla legge e ripristinando così la tutela dei diritti dei cittadini. Oggi il fascismo storico è lontano, ma sono nuovamente in atto spinte contro l’indipendenza della magistratura. Come ha ricordato Fabio Pinelli - attuale vicepresidente del Csm - per Montesquieu “ad ogni avanzamento di un potere corrisponde un arretramento dell’altro. Credo sia in corso un riassetto dell’equilibrio dei poteri, non solo in Italia”. È la tendenza alla verticalizzazione che in tutto il mondo spinge verso il primato del potere esecutivo sul legislativo e sul giudiziario.\nMa i costituenti non si preoccuparono solo dell’indipendenza della magistratura. Temettero anche una sua trasformazione in corpo chiuso e autoreferenziale. Come sintetizzò Meuccio Ruini, era necessario che su di essa si esercitasse non l’influenza dell’esecutivo ma quella della “sovranità popolare”. I costituenti, perciò, non si impegnarono solo per garantire la separazione dei poteri ma ne promossero anche la collaborazione. Di qui il “compromesso” di un organo, il Csm, “composto per metà di magistrati designati da essi stessi” - non sorteggiati - e per metà eletti dal Parlamento (Ruini); senza il ministro di Grazia e Giustizia ma presieduto dal Presidente della Repubblica; con un vicepresidente non “togato” ma espresso dalla politica ecc. La scelta dei costituenti, insomma, fu lungamente e attentamente ponderata: è come se avessero previsto le difficoltà in cui ci troviamo oggi. Non conviene disfarsi affrettatamente del prodotto della loro saggezza.",
    "author": "Agostino Giovagnoli\nAvvenire",
    "source": "Avvenire",
    "published_date": "2026-01-08"
  },
  "https://ristretti.org/clemente-mastella-io-che-fui-salvato-dai-giudici-dico-che-questa-riforma-e-pericolosa": {
    "title": "Clemente Mastella: “Io che fui salvato dai giudici dico che questa riforma è pericolosa”",
    "link": "https://ristretti.org/clemente-mastella-io-che-fui-salvato-dai-giudici-dico-che-questa-riforma-e-pericolosa",
    "content": "di Virginia Piccolillo\nCorriere della Sera, 8 gennaio 2026\nL’ex ministro della Giustizia nel Governo Prodi: “Le correnti? Certo non le smonti con un sorteggio”. Clemente Mastella, ma veramente lei è contro la riforma Nordio sulla separazione delle carriere? Proprio lei che si dimise da Guardasigilli e fece cadere il governo Prodi, dopo l’arresto di sua moglie, gridando alla persecuzione giudiziaria? “E non era un atteggiamento persecutorio? I pm se la presero prima con lei, poi con me, accusandomi di tutto per quasi 100 anni di galera, poi con i miei figli”.\nE non crede a chi presenta la riforma come antidoto a tutto ciò?\n“No. Perché la separazione già c’è. Sennò mica stavo qui. A me chi mi ha salvato sono stati i giudici. Certo dopo dieci anni di inferno. E quello sarebbe da riformare, ma sui tempi la riforma non interviene. Invece va a toccare il pm: è una riforma pericolosa”.\nChi l’ha approvata dice che rende più equilibrato il rapporto tra accusa e difesa.\n“Ma non è così! È il contrario. Fa diventare il pm un superpoliziotto. È un’involuzione inquisitoria. Il cittadino malcapitato sarà schiacciato dal gigantismo del pm”.\nIl governo dice che la riforma aiuta il giudice... È così?\n“Ma proprio per niente. Di fronte a un pm così forte, lo mette in difficoltà, lo rende debole. Il giudice separato già c’è: anche Matteo Salvini con Open Arms è stato prosciolto da un giudice. E lo stesso Berlusconi avrebbe avuto un esito di carriera diverso se molti giudici non avessero avuto opinioni diverse dai pm”.\nIl sorteggio non serve a eliminare le degenerazioni del sistema correntizio?\n“Ma per carità! Le correnti non le smonti con il sorteggio. A parte che questa lotteria di giudici e pm, pescati alla cieca, non mi piace. Ma, lo lasci dire a me che, assieme a Casini, sono il più esperto d’Italia di correnti. Rinasceranno a livello locale”.\nChe intende?\n“Mettiamo che venga eletto un magistrato di Benevento, subito lì si creerà una corrente che si legherà a quel carro”.\nIl doppio Csm e l’Alta corte non la convincono?\n“Assolutamente no. Si creeranno due caste”.\nCaste?\n“Certo. Adesso tra i togati del Csm i giudici sono più dei pm, quindi sono più forti. Dopo i pm staranno con i pm, i giudici con i giudici e il capo dello Stato presiederà tutti e due. Un caos incredibile”.\nI fautori del No denunciano che la riforma mette in pericolo l’indipendenza e autonomia dei magistrati e paventano la sottoposizione del pm all’esecutivo. Lei?\n“Quella è una valutazione che faccio dopo. Non mi piace il giudice ossequioso con la politica che c’è in America. Ma l’indipendenza dei magistrati è già a rischio perché si indebolisce il giudice. Ma poi non si fa così...”.\nCosa?\n“La riforma della giustizia si fa tutti insieme. Si discute o è la fine di un Paese. Invece il governo ha fatto la riforma bypassando il Parlamento che ha detto sì. A tutto. Su questioni che non erano datteri! Sembra una sorta di rivalsa politica, che avrei dovuto fare io, non Giorgia Meloni”.\nPerché?\n“Con tutto quello che ho subito. Per lei è più... un capriccio. Questo interesse continuo per i giudici viene più dai berlusconiani. Ma ora lei sembra più berlusconiana di chi è in Forza Italia”.\nNon è che lei sta sposando la causa del No perché ormai è nel Campo largo?\n“Qual è? La maggioranza del Pd voterà Sì. Anzi, consiglierei a Elly Schlein di non scendere in campo schierando il partito. Perché o si partiva con un’idea unitaria oppure, con pezzi grossi come Barbera o Bettini che hanno già annunciato di votare Sì, come la mettiamo?”.",
    "author": "Virginia Piccolillo\nCorriere",
    "source": "Corriere della Sera",
    "published_date": "2026-01-08"
  },
  "https://ristretti.org/michele-sarno-il-processo-non-deve-solo-essere-giusto-ma-anche-apparire-giusto": {
    "title": "Michele Sarno: “Il processo non deve solo essere giusto ma anche apparire giusto”",
    "link": "https://ristretti.org/michele-sarno-il-processo-non-deve-solo-essere-giusto-ma-anche-apparire-giusto",
    "content": "di Aldo Torchiaro\nIl Riformista, 8 gennaio 2026\nAvvocato penalista di lungo corso, cassazionista, presidente della Camera penale di Salerno, premiato come avvocato dell’anno anche a New York, Michele Sarno è tra gli esponenti più attivi dei comitati per il Sì al referendum sulla giustizia.\nAvvocato Sarno, l’ANM si sta trasformando in un soggetto politico?\n“L’ANM che per anni ha contestato la politica, richiamandola a un rigore comportamentale, oggi rischia di essere vittima di se stessa. I comportamenti che per lungo tempo ha criticato nella politica, oggi li riproduce. La legge è chiara: i comitati referendari sono organismi politici. Se l’ANM fonda e partecipa a comitati referendari, entra a pieno titolo in una battaglia politica che riguarda modifiche costituzionali e normative”.\nQuesta sovrapposizione che conseguenze ha sul piano della fiducia dei cittadini?\n“Ne genera moltissime. Il cittadino che domani dovesse essere giudicato da chi oggi ha partecipato, in modo fondativo, a un comitato referendario opposto al suo convincimento, si sentirà davvero garantito nell’imparzialità? Io credo di no. Torniamo così al nodo centrale della riforma: il processo non deve solo essere giusto, deve anche apparire giusto. È quello che chiamo il rispetto dell’estetica del processo”.\nCosa intende quando richiama il “paradigma della moglie di Cesare”?\n“La moglie di Cesare deve essere al di sopra di ogni sospetto. Chi ha frequentato i tribunali, chi si è trovato - magari ingiustamente - nelle vesti dell’imputato, percepisce spesso una confidenzialità tra pubblico ministero e giudice che non fa sentire tutelati. Anche al di là di ogni dietrologia, quella prossimità incrina la fiducia”.\nLa campagna referendaria ha assunto toni da vera campagna elettorale. È un’anomalia?\n“ È un’anomalia grave. La riforma viene strumentalizzata come prova di forza tra schieramenti politici. Ma questa non è una riforma di destra o di sinistra: è una riforma dei cittadini, pensata per tutelare i loro diritti. Portarla sul terreno dello scontro politico è un errore marchiano”.\nSi è arrivati all’inganno plateale, nella comunicazione referendaria del No?\n“Quando si afferma che la riforma metterebbe la giustizia sotto il controllo politico del governo, si dice qualcosa che non è scritto nella legge. È una previsione di parte, disancorata dal testo normativo. Non esiste alcuna formulazione, nemmeno interpretabile estensivamente, che consenta di dedurre un controllo dell’esecutivo sul pubblico ministero”.\nEppure molte toghe oggi sono in prima linea contro la riforma. È sempre stato così?\n“No. Storicamente, una delle bandiere della magistratura era proprio la separazione delle carriere. Anche figure simboliche come Giovanni Falcone si erano espresse in quel senso. Persino magistrati oggi molto esposti, come il procuratore Gratteri, in passato erano favorevoli sia alla separazione delle carriere sia al sorteggio. Ognuno può cambiare idea, ma dovrebbe spiegare perché. Io temo che il cambiamento sia dovuto più a una contrapposizione ideologica al governo che a un ripensamento di merito”.\nLei sostiene però che molti magistrati, silenziosamente, la pensino diversamente...\n“È così. Le assicuro che una parte larghissima della magistratura è favorevole alla riforma, ma non lo può dire. Questo è ancora più allarmante. In un paese democratico, se delle persone si sentono in difficoltà a esprimere la propria idea, significa che il sistema non funziona. Il caso Palamara ha mostrato quanto le correnti abbiano condizionato carriere e discriminato persone perbene”.\nIl tema delle correnti è davvero così decisivo?\n“Sì, perché le correnti funzionano come partiti. Determinano l’accesso al CSM, impongono campagne elettorali interne, creano legami di riconoscenza. Se io voto Tizio e domani Tizio incide sulla mia carriera, posso davvero sentirmi libero e imparziale quando giudico? Questo è il cuore del problema”.\nUn altro punto centrale è la valutazione dei magistrati. Perché è così importante?\n“Perché la meritocrazia non è una bestemmia. I magistrati, come tutti, sbagliano. E quando si sbaglia sulla libertà delle persone, devono esserci conseguenze. Serve un fascicolo di valutazione serio, oggettivo, basato sulla qualità del lavoro svolto. In medicina o in ingegneria nessuno si scandalizzerebbe: chi sbaglia ripetutamente non fa carriera”.\nIn conclusione: perché votare Sì al referendum?\n“Per ripristinare la legalità e concetti elementari che per troppo tempo sono stati violati. Per garantire processi in cui il giudice sia davvero terzo e le parti siano su un piano di effettiva uguaglianza. Perché nessuna parte processuale deve pesare più dell’altra. Solo così la giustizia può tornare a essere non solo giusta, ma percepita come tale dai cittadini”.",
    "author": "Aldo Torchiaro\nIl Riformista",
    "source": "Il Riformista",
    "published_date": "2026-01-08"
  },
  "https://ristretti.org/linps-nega-lassegno-sociale-a-un-ex-detenuto-il-tribunale-glielo-concede": {
    "title": "L’Inps nega l’assegno sociale a un ex detenuto, il Tribunale glielo concede",
    "link": "https://ristretti.org/linps-nega-lassegno-sociale-a-un-ex-detenuto-il-tribunale-glielo-concede",
    "content": "palermotoday.it, 8 gennaio 2026\n“La legge è entrata in vigore dopo la condanna”. L’uomo, difeso dall’avvocato Raimondo Cammalleri, nel 2012 ha espiato completamente la pena inflitta per associazione mafiosa. Il legale: “Non si può privare un cittadino dei mezzi minimi di sussistenza dopo che ha pagato il suo debito con la giustizia”. Lo Stato non può togliere i mezzi di sussistenza a chi ha già scontato il proprio debito con la giustizia utilizzando leggi entrate in vigore anni dopo la condanna. Lo ha stabilito con chiarezza il giudice del lavoro del Tribunale, Dante Martino, accogliendo il ricorso di un cittadino palermitano a cui l’Inps aveva negato l’assegno sociale.\nL’uomo è stato condannato a dieci anni di carcere per associazione mafiosa ed ha espiato completamente la pena nel 2012. Ma quando nel 2022 ha chiesto l’assegno sociale, l’Inps glielo ha negato applicando una norma (la legge 92 del 2012) entrata in vigore anni dopo la sua condanna. Una doppia punizione che, secondo il Tribunale di Palermo, è illegittima. La legge infatti è del 2012, mentre la condanna risale al 2008. La norma, quindi, non poteva essere applicata al ricorrente perché successiva ai fatti per cui era stato punito. Secondo l’avvocato Cammalleri, la decisione è destinata ad avere un impatto significativo: “Troppo spesso l’Inps applica automaticamente blocchi all’erogazione delle pensioni senza valutare la concreta applicabilità della norma. Questa sentenza restituisce dignità al principio della funzione rieducativa della pena. L’Inps non può trasformarsi in un giudice che aggiunge sanzioni non previste al momento in cui il reato è stato commesso. Come abbiamo sostenuto in Aula, privare un cittadino dei mezzi minimi di sussistenza dopo che ha pagato il suo debito con la giustizia è un atto che non trova posto in uno Stato di diritto. Il diritto al sostentamento è un pilastro che la burocrazia non può abbattere a proprio piacimento”.\nIl Giudice del Lavoro Dante Martino ha dato ragione al ricorrente, richiamando la sentenza della Corte Costituzionale numero 137 del 2021, che ha chiarito la natura sostanzialmente penale di questa sanzione accessoria. Per questo motivo vale il principio costituzionale dell’irretroattività della legge penale previsto dall’articolo 25 della Costituzione. La sentenza evidenzia inoltre un aspetto tecnico ma significativo: la norma parla di “revoca” delle prestazioni, presupponendo che queste fossero già state riconosciute. Nel caso specifico, l’assegno non era mai stato concesso, quindi non poteva essere revocato. Inoltre, la sanzione accessoria non era mai stata formalmente irrogata al momento della condanna.\nLa sentenza, depositata lo scorso 24 dicembre, apre scenari significativi per tutti gli ex detenuti che si trovano in situazioni analoghe. Secondo stime non ufficiali, potrebbero essere centinaia i casi in cui l’Inps ha negato prestazioni assistenziali applicando retroattivamente la legge 92 del 2012 a condanne precedenti. Questa pronuncia del Tribunale di Palermo potrebbe rappresentare un precedente fondamentale per il riconoscimento dei diritti previdenziali di chi, dopo aver scontato la pena, si trova in condizioni di indigenza economica.",
    "author": null,
    "source": "Ristretti Orizzonti",
    "published_date": "2026-01-08"
  },
  "https://ristretti.org/non-convalida-del-trattenimento-del-richiedente-asilo-ex-msna-assente-una-ponderata-valutazione-individuale": {
    "title": "Non convalida del trattenimento del richiedente asilo ex MSNA: assente una ponderata valutazione individuale",
    "link": "https://ristretti.org/non-convalida-del-trattenimento-del-richiedente-asilo-ex-msna-assente-una-ponderata-valutazione-individuale",
    "content": "di Anna Moretti*\nmeltingpot.org, 8 gennaio 2026\nCorte d’Appello di Milano, decreto del 20 novembre 2025. La Corte d’Appello di Milano non convalida il trattenimento nel CPR di via Corelli di un cittadino egiziano ex MSNA, messo in strada al compimento dei 18 anni senza alcun tipo di informativa sul rinnovo del permesso di soggiorno. Il Giudice di Pace di Milano aveva convalidato il provvedimento del Questore di Lecco e il ragazzo, redigendo il foglio notizie presso la Questura di Milano, ha avanzato domanda di asilo dichiarando di essere venuto in Italia per cercare lavoro e per avere una vita più dignitosa e di non potere tornare nel proprio paese di origine rischiando di andare in carcere per via dei debiti contratti dal padre. Nel provvedimento il Giudice richiama i principi giurisprudenziali in tema di trattenimento dello straniero della Corte di Cassazione, la sentenza della Corte Cost. 95/2025 e la normativa europea, decidendo poi di non convalidare in mancanza di un esame nel provvedimento di trattenimento sulla posizione individuale del cittadino straniero, una congrua motivazione sulla necessità del trattenimento e per la mancata valutazione sulla possibilità di applicare le misure alternative al trattenimento.\nNel provvedimento in particolare si legge: “Avuto riguardo alla complessiva situazione personale del cittadino egiziano, la motivazione del provvedimento di trattenimento appare carente, non essendovi alcun riferimento alla specifica posizione individuale del richiedente protezione internazionale, né adeguata motivazione con riferimento alla necessità di disporre il trattenimento quale unica misura necessaria nello specifico caso in esame, ben potendo, comunque, l’Autorità amministrativa sempre applicare misure alternative”. “L’obbligo di valutare l’applicazione di misure alternative al trattenimento è, infatti, un dovere che, alla stregua del contesto normativo e giurisprudenziale di riferimento sopra richiamato, va esercitato dall’autorità amministrativa sulla base di una valutazione caso per caso, nel rispetto dei principi della direttiva comunitaria e della stessa unità dell’ordinamento interno, considerata la stessa legislazione italiana”.\n*Avvocato",
    "author": "Anna Moretti",
    "source": "meltingpot.org",
    "published_date": "2026-01-08"
  },
  "https://ristretti.org/corruzione-senza-prova-effettiva-di-un-accordo-illecito-di-scambio-non-scatta-il-reato": {
    "title": "Corruzione, senza prova effettiva di un accordo illecito di scambio non scatta il reato",
    "link": "https://ristretti.org/corruzione-senza-prova-effettiva-di-un-accordo-illecito-di-scambio-non-scatta-il-reato",
    "content": "di Pietro Alessio Palumbo\nIl Sole 24 Ore, 8 gennaio 2026\nIl semplice conflitto di interessi, pur grave e sintomatico di una gestione opaca della funzione, non è di per sé sufficiente a dimostrare la “vendita” dell’attività pubblica. La Corte di cassazione - con la sentenza n. 40720/2025 - ha chiarito che, anche in presenza di rapporti professionali tra un soggetto investito di funzioni pubbliche e operatori privati interessati all’esito di procedimenti amministrativi, la configurabilità della corruzione richiede la prova effettiva di un accordo illecito di scambio.\nConflitto di interessi - Il semplice conflitto di interessi, pur grave e sintomatico di una gestione opaca della funzione, non è di per sé sufficiente a dimostrare la “vendita” dell’attività pubblica. Il principio affermato è innovativo perché afferma che la responsabilità penale non può fondarsi su automatismi presuntivi: occorre dimostrare che l’utilità ricevuta sia stata la contropartita causale di un comportamento funzionale deviato.\nLa decisione segna un punto di equilibrio tra esigenze di repressione dei fenomeni corruttivi e tutela delle garanzie, escludendo una lettura espansiva che trasformi ogni violazione dei doveri di imparzialità in reato. In questa prospettiva, la Corte ridimensiona la nozione di corruzione “sistemica” chiarendo che anche quando le relazioni tra pubblico e privato sono continuative, resta imprescindibile l’accertamento concreto del patto che asservisce la funzione a interessi estranei.\nIl caso concreto di conflitto d’interessi - La vicenda prende le mosse da un procedimento cautelare avviato nei confronti di un componente di un organismo tecnico consultivo ritenuto centrale nelle scelte di trasformazione urbana. Secondo l’accusa il soggetto aveva intrattenuto rapporti professionali con operatori economici i cui progetti erano sottoposti al vaglio dell’organo di cui faceva parte, omettendo di dichiarare tali relazioni e partecipando alle decisioni. In cambio aveva ricevuto incarichi professionali retribuiti. In un primo momento veniva applicata una misura restrittiva, poi attenuata. In sede di riesame, tuttavia, il giudice annullava il provvedimento, rilevando la mancanza di indizi sufficienti di un accordo corruttivo e sottolineando l’assenza di prove di pressioni, condizionamenti o compensi indebiti. Il pubblico ministero impugnava tale decisione, sostenendo che la reiterazione dei rapporti e la coincidenza temporale tra incarichi e attività pubblica fossero già di per sé dimostrative di una corruzione strutturale.\nCentralità dell’accordo illecito - Il cuore innovativo della sentenza risiede nel metodo di accertamento della corruzione. La Corte afferma che il sistema penale non conosce una corruzione “senza accordo”: l’elemento qualificante resta l’intesa, anche implicita, con cui il pubblico agente mette la funzione al servizio di un interesse privato in cambio di un vantaggio. La violazione delle regole di astensione o di trasparenza può costituire un grave indice di cattiva amministrazione, ma non sostituisce la prova del sinallagma illecito. La Cassazione rifiuta una logica circolare che faccia discendere automaticamente la corruzione dall’esistenza di rapporti economici leciti, se questi hanno una causa autonoma e sono effettivamente giustificati da prestazioni reali. Anche benefici formalmente leciti possono assumere rilievo penale, ma solo quando si dimostri che sono funzionalmente collegati all’esercizio distorto del potere. L’innovazione sta nell’aver chiarito che nemmeno la qualificazione “sistematica” o “ambientale” del fenomeno consente di abbassare la soglia probatoria: la reiterazione nel tempo non esonera dall’accertare, caso per caso, il nesso causale tra utilità e funzione.\nLa decisione rafforza così un modello di contrasto alla corruzione fondato su prove solide e verificabili, evitando che il diritto penale diventi uno strumento di supplenza rispetto a carenze organizzative o regolamentari dell’amministrazione. In questo senso, la sentenza segna un passaggio di rilievo, perché tutela l’efficacia dell’azione repressiva senza sacrificare il principio di responsabilità personale: l’innovazione sta nel rendere più rigoroso e credibile l’accertamento delle responsabilità. Questa impostazione produrrà effetti rilevanti anche sul piano pratico. La Corte segnala che l’assenza di una disciplina amministrativa chiara e univoca sul conflitto di interessi non può essere colmata attraverso una forzatura interpretativa della fattispecie penale. L’incertezza delle regole interne, la loro ambiguità applicativa e la mancanza di una consapevolezza effettiva circa l’estensione degli obblighi gravanti sul soggetto investito di funzioni pubbliche incidono direttamente sulla possibilità di ritenere dimostrata la corruzione. In questa prospettiva, la sentenza invita implicitamente a distinguere i piani: la cattiva amministrazione, l’opacità dei rapporti e l’inadeguatezza dei presidi di prevenzione non coincidono automaticamente con la corruzione penalmente rilevante.\nConclusioni - L’innovatività dell’arresto sta anche nell’evitare che il processo penale diventi lo strumento attraverso cui compensare ritardi regolatori o vuoti organizzativi, riaffermando che la sanzione penale interviene solo quando sia provata la scelta consapevole di “mercificare” la funzione. Ne deriva un messaggio chiaro: la lotta alla corruzione richiede rigore probatorio e chiarezza delle regole non scorciatoie interpretative.",
    "author": "Pietro Alessio Palumbo\nIl Sole",
    "source": "Ristretti Orizzonti",
    "published_date": "2026-01-08"
  },
  "https://ristretti.org/gratuito-patrocinio-non-e-inammissibile-la-richiesta-se-manca-indicazione-dei-redditi-dei-familiari": {
    "title": "Gratuito patrocinio, non è inammissibile la richiesta se manca indicazione dei redditi dei familiari",
    "link": "https://ristretti.org/gratuito-patrocinio-non-e-inammissibile-la-richiesta-se-manca-indicazione-dei-redditi-dei-familiari",
    "content": "di Paola Rossi\nIl Sole 24 Ore, 8 gennaio 2026\nLa legge richiede l’autocertificazione del reddito complessivo dell’intero nucleo familiare e non l’indicazione separata per ogni singolo componente. Non è inammissibile la richiesta di patrocinio gratuito per la mancata indicazione dei singoli redditi dei componenti il nucleo familiare dell’istante. In quanto l’istanza deve indicare - tramite autocertificazione - il reddito complessivo dell’intero nucleo familiare. E l’ordinanza di rigetto dell’opposizione contro il diniego di ammissione per la mancata indicazione del reddito dei figli non può essere emessa de plano per il dato mancante, ma va adotta in contraddittorio tra le parti con fissazione dell’udienza camerale. Inoltre, in fase di opposizione è sufficiente la nomina del difensore senza che sia necessario il rilascio di procura speciale. Questi i principi ribaditi dalla Corte di cassazione penale con la sentenza n. 322/2026 in ambito di procedimento per ottenere il gratuito patrocinio nel processo penale.\nInfatti, come chiarisce la Suprema Corte il procedimento in questione segue il rito semplificato previsto dal Codice di procedura civile per gli onorari e compensi degli avvocati, ma è comunque procedimento incidentale che dipende da quello principale con rispetto delle garanzie procedurali a quest’ultimo connesse. Non poteva quindi il tribunale rappresentato dal presidente adottare de plano la decisione di inammissibilità dell’opposizione proposta contro il diniego all’ammissione al beneficio senza l’instaurazione del contraddittorio tra istante e oppositore (il Fisco).\nQuindi il giudice penale avrebbe dovuto fissare l’udienza di comparizione delle parti dinanzi a sé con assegnazione alla parte ricorrente del termine per la notificazione del ricorso e del decreto di fissazione dell’udienza alla parte resistente, l’Agenzia delle entrate. Infine, il giudice dell’opposizione al diniego aveva erroneamente considerato tardiva la documentazione integrativa proposta dall’opponente costituita dall’autocertificazione dell’assenza di redditi in capo alla figlia minorenne che era stata all’origine della mancata ammissione al beneficio del patrocinio a spese dello Stato.",
    "author": "Paola Rossi\nIl Sole",
    "source": "Ristretti Orizzonti",
    "published_date": "2026-01-08"
  },
  "https://ristretti.org/cremona-tragedia-in-carcere-si-toglie-la-vita-luomo-che-uccise-la-compagna": {
    "title": "Cremona. Tragedia in carcere: si toglie la vita l’uomo che uccise la compagna",
    "link": "https://ristretti.org/cremona-tragedia-in-carcere-si-toglie-la-vita-luomo-che-uccise-la-compagna",
    "content": "Il Cittadino, 8 gennaio 2026\nSi è tolto la vita nel carcere di Cremona Franco Pettineo, 52 anni, detenuto in attesa di giudizio per l’omicidio della compagna Sabrina Baldini Paleni, 56 anni, uccisa il 13 marzo dello scorso anno nella loro abitazione di Lambrinia di Chignolo Po. La tragica scoperta è stata fatta dal personale del carcere nel giorno dell’Epifania, anche se le cause della morte non sono ancora ben chiare. La prossima settimana l’uomo sarebbe dovuto comparire nuovamente davanti alla Corte d’assise di Pavia per il processo.\nL’omicidio risale alla sera del 13 marzo ed era maturato al termine di un acceso confronto per questioni economiche, avvenuto nella villa di via Mariotto. Secondo quanto riferito dallo stesso Pettineo agli inquirenti, la lite era degenerata fino al gesto estremo: aveva stretto le mani al collo della donna fino a ucciderla. Dopo aver trascorso la notte in casa, accanto al corpo senza vita, l’uomo si era allontanato all’alba in auto, una Dacia nera, muovendosi senza una meta precisa tra il Lodigiano e il Milanese. Forse stava già maturando l’idea di togliersi la vita.\nNel primo pomeriggio era stato individuato nel Cremasco dai carabinieri di Pavia, con l’intervento dei militari della stazione di Pandino. Ai pubblici ministeri Andrea Figoni e Valentina Biscottini aveva ammesso le proprie responsabilità. Il tribunale di Cremona aveva quindi convalidato il fermo, disponendo la custodia cautelare in carcere. Sabrina Baldini Paleni lavorava come oss in una Rsa di Casalpusterlengo ed era madre di due figli, avuti da un precedente matrimonio celebrato con il fratello di Pettineo. La figlia Selene aveva in seguito raccontato di un rapporto segnato da isolamento e controllo.\nComunicato Uil-Pa Polizia Penitenziaria: continua la scia di morte nelle carceri\n“Un detenuto italiano di 53 anni d’età si è suicidato impiccandosi nella sua cella della Casa Circondariale di Cremona nel pomeriggio di ieri. Inizia così dal penitenziario cremonese la tragica conta dei morti di carcere e per carcere del nuovo anno, dopo che il 2025 si è concluso con 78 ristretti (più 2 internati in Rems) e 4 operatori che si sono tolti la vita. Una scia di morte che, nostro malgrado, attraversa gli anni senza trovare argini compiuti, così come non trovano soluzioni concrete le problematiche generali che affliggono il sistema penitenziario e le difficoltà patite da chi vi è recluso e da chi vi lavora, in primis le donne e gli uomini del Corpo di Polizia penitenziaria”. Lo dichiara Gennarino De Fazio, Segretario Generale della Uil-Pa Polizia Penitenziaria.\n“Non solo il sovraffollamento, a Cremona 606 detenuti sono stipati in 384 posti (+58%), la mancanza di agenti, appena 208 quando ne necessiterebbero almeno 335 (-38%), le deficienze strutturali e infrastrutturali, le carenze sanitarie, le difficoltà organizzative, ma anche politiche gestionali che non garantiscono una guida certa alle carceri acuiscono i problemi. Proprio a Cremona da anni mancano sia il Direttore sia il Comandante della Polizia penitenziaria titolari, circostanza che, al netto della dedizione e delle indubbie capacità degli attuali facenti funzioni, non consente una progettazione di ampio respiro e, inevitabilmente, imprime un senso di precarietà complessiva”, aggiunge il Segretario della Uil-Pa.\n“A livello nazionale i detenuti sfiorano ormai le 64mila presenze a fronte di soli 46.081 posti, con un sovraffollamento di oltre il 138%, mentre alla Polizia penitenziaria mancano nelle carceri 20mila agenti. Noi continuiamo a pensare che servano subito reali misure deflattive della densità detentiva, per potenziare gli organici del personale, assicurando anche a ogni carcere un direttore e a ciascun reparto della Polizia penitenziaria un comandante in pianta stabile, nonché per garantire l’assistenza sanitaria, ammodernare ed efficientare gli edifici e le tecnologie e avviare riforme complessive”, conclude De Fazio.",
    "author": null,
    "source": "Ristretti Orizzonti",
    "published_date": "2026-01-08"
  },
  "https://ristretti.org/napoli-a-secondigliano-la-salute-mentale-e-dimenticata": {
    "title": "Napoli. A Secondigliano la salute mentale è dimenticata",
    "link": "https://ristretti.org/napoli-a-secondigliano-la-salute-mentale-e-dimenticata",
    "content": "di Damiano Aliprandi\nIl Dubbio, 8 gennaio 2026\nIl giorno dell’Epifania, mentre fuori le città si svuotano dei festeggiamenti e le famiglie si preparano a riporre gli addobbi, dentro le mura del carcere di Secondigliano il tempo sembra essersi fermato in una dimensione diversa. Nel reparto di articolazione psichiatrica, l’odore di polvere e disinfettante si mescola per un attimo a quello di un pranzo di festa, un rito che tenta di riportare un briciolo di umanità laddove la sofferenza è la regola. Samuele Ciambriello, Garante campano delle persone private della libertà personale, ha varcato quella soglia non per una visita di cortesia, ma per testimoniare una tragedia che si consuma nel silenzio.\nSedersi a tavola con i detenuti, partecipare a una tombolata tra le pareti di un’articolazione per la tutela della salute mentale (Atsm), significa guardare negli occhi quegli uomini che lo Stato ha deciso di nascondere perché non sa come curare. Le parole di Ciambriello, pesanti come i cancelli che si chiudono alle sue spalle, denunciano una realtà inequivocabile: i malati psichici in carcere sono diventati invisibili, fantasmi che abitano una terra di nessuno tra la giustizia e la sanità.\nLa visita di Secondigliano non è un episodio isolato, ma il tassello di un mosaico nazionale che il recente rapporto di Antigone “Senza Respiro” definisce con tratti allarmanti. Il sistema penitenziario italiano sta letteralmente soffocando, schiacciato da un sovraffollamento che ha superato ogni livello di guardia e da un’epidemia di disagio psichico che non trova risposte adeguate. Al 30 aprile 2025, i detenuti nelle carceri italiane erano 62.445, segnando una crescita costante che non sembra arrestarsi nonostante i timidi segnali di calo degli ingressi registrati nei primi mesi dell’anno. Ma il numero assoluto non basta a raccontare la sofferenza: il tasso di affollamento ufficiale del 121,8% è una bugia statistica, poiché se si sottraggono i 4.500 posti inagibili per ristrutturazioni o fatiscenza, la densità effettiva balza al 133%. In queste condizioni, la salute mentale smette di essere un diritto e diventa una variabile dipendente dello spazio vitale, spesso ridotto a pochi centimetri quadrati dove la mente, prima ancora del corpo, finisce per implodere.\nLa festa come resistenza e la denuncia del Garante - Incontrare i detenuti del reparto psichiatrico di Secondigliano per una tombolata dell’Epifania potrebbe sembrare un gesto simbolico, eppure in quel contesto assume il valore di una resistenza civile. Ciambriello ha scelto di condividere il tempo con chi vive la “doppia reclusione”: quella delle sbarre e quella di una mente che soffre. Durante il pranzo, tra una cartella della tombola e l’altra, emerge la solitudine di persone che spesso non hanno più alcun contatto con l’esterno.\nLa malattia mentale in carcere non è un imprevisto, ma una realtà strutturale che viene troppo spesso affrontata con l’isolamento o con la contenzione chimica, anziché con percorsi terapeutici seri. La denuncia del Garante si concentra sulla carenza di personale specializzato: a Poggioreale e Secondigliano, il rapporto tra psichiatri e detenuti calpesta i parametri minimi fissati dai protocolli della Conferenza Stato-Regioni, che prevedrebbero almeno uno psichiatra ogni 500 detenuti. Qui, invece, la realtà è quella di una trincea dove pochi medici devono gestire centinaia di crisi, spesso senza il supporto di tecnici della riabilitazione o infermieri specializzati.\nQuesta invisibilità si traduce in una mancanza di cure che aggrava le patologie esistenti. Ciambriello ricorda come la chiusura di presidi fondamentali, come la sezione femminile di Pozzuoli o le articolazioni di Sant’Angelo dei Lombardi e Benevento, sia stata una scelta scellerata che ha creato un vuoto pneumatico nella gestione della salute mentale regionale. Senza queste strutture, i detenuti psichiatrici vengono dispersi in reparti ordinari o ammassati in Atsm sottodimensionate, dove la custodia prevale inevitabilmente sulla cura. È il paradosso di un sistema che chiama “articolazioni sanitarie” dei luoghi che rimangono, prima di tutto, delle celle.\nLa geografia del collasso - Per capire la portata dell’emergenza denunciata a Secondigliano, bisogna guardare ai numeri che arrivano dalle carceri di tutta Italia. Il 2024 è passato alla storia come l’anno nero dei suicidi, con almeno 91 casi accertati, superando il record negativo del 2022. Tra gennaio e maggio 2025, si contano già 33 decessi volontari, una progressione che non accenna a diminuire e che dimostra come il carcere sia diventato un luogo dove la speranza è l’unica risorsa che non viene fornita dallo Stato. Non è solo il numero totale a spaventare, ma la frequenza: i suicidi crescono non solo in valore assoluto, ma anche in rapporto alla popolazione detenuta, indicando un deterioramento qualitativo della vita interna agli istituti.\nL’autolesionismo, altra spia del disagio profondo, è aumentato del 4,1% nell’ultimo anno, mentre i tentati suicidi sono cresciuti del 9,3%. Questi gesti sono spesso l’unico linguaggio rimasto a chi si sente dimenticato. La popolazione detenuta sta invecchiando, e questo pone sfide inedite in termini di assistenza sanitaria e percorsi di reinserimento. Al contempo, aumenta il numero di stranieri e di giovani adulti, soggetti spesso più fragili a causa della mancanza di reti familiari o della barriera linguistica, che li rende ancora più vulnerabili al disagio psichico.",
    "author": "Damiano Aliprandi\nIl Dubbio",
    "source": "Il Dubbio",
    "published_date": "2026-01-08"
  },
  "https://ristretti.org/firenze-nel-carcere-frigorifero-di-sollicciano-in-alcune-celle-temperature-a-2-gradi": {
    "title": "Firenze. Nel carcere frigorifero di Sollicciano: “In alcune celle temperature a 2 gradi”",
    "link": "https://ristretti.org/firenze-nel-carcere-frigorifero-di-sollicciano-in-alcune-celle-temperature-a-2-gradi",
    "content": "di Jacopo Storni\nCorriere Fiorentino, 8 gennaio 2026\nIl racconto di agenti e operatori del carcere fiorentino: “Riscaldamenti rotti e infiltrazioni d’acqua”. Due gradi a Sollicciano. Mentre fuori la temperatura scende sotto zero, dentro le mura del carcere fiorentino non va molto meglio. Il riscaldamento - non sempre funzionante - e l’umidità estrema dovuta alle infiltrazioni, spingono le temperature nelle sezioni detentive ai limiti del sopportabile. Alcuni agenti penitenziari, dopo aver passato una durissima notte tra martedì e mercoledì, hanno esplicitamente raccontato: “Dentro alcune aree del carcere le temperature sono freddissime, nell’ultima notte si è arrivati addirittura a due gradi, o comunque poco sopra lo zero, la percezione è questa”.\nUna percezione non misurabile con i termometri, ma comunque piuttosto verosimile secondo molti operatori, non soltanto agenti, che lavorano all’interno dell’istituto penitenziario. “Purtroppo - specifica il segretario provinciale della Uil Pa Polizia penitenziaria Antonio Mautone - non si tratta soltanto di una percezione. Nell’ultima notte la temperatura si è avvicinata agli zero gradi. Lo stato di salute di lavoratori e detenuti è seriamente compromesso dalle temperature rigide che Sollicciano raggiunge durante la stagione invernale”.\nIn realtà non si tratta proprio di una novità. Più volte ormai, anche sulle pagine di questo giornale, abbiamo raccontato degli atavici problemi da cui è afflitto il carcere fiorentino. Problemi che vengono a galla soprattutto nella stagione fredda, quando le temperature si abbassano tantissimo, e durante la stagione calda, quando invece al contrario le temperature sfiorano i quaranta gradi. Il motivo è sempre lo stesso, ovvero il mal funzionamento degli impianti di riscaldamento e di raffreddamento. Stando così le cose, non appare dunque un caso l’incendio che è scoppiato nei giorni scorsi, quando una stufetta nei locali dove soggiornano i medici di guardia (accesa per tempi prolungati a causa del freddo) ha causato fiamme che hanno costretto l’intervento dei vigili del fuoco e il trasferimento di quasi trenta detenuti.\n“A Sollicciano non si vive e non si lavora in condizioni normali. Gli agenti penitenziari si muovono coperti da giubbotti e sciarpe, allo stesso modo i reclusi dormono spesso vestiti e con tante coperte addosso”. Condizioni poco dignitose, che difficilmente fanno sì che il carcere possa svolgere la sua funzione rieducativa. Il problema dei problemi, almeno per quanto riguarda il freddo, sarebbero le tubature obsolete, come spiega sempre il sindacato Uil Pa: “Si tratta di tubi arrugginiti che non reggono una pressione forte dell’acqua, motivo per cui il gettito viene spesso tenuto al minimo. Poi ci sono le infiltrazioni d’acqua, che contribuiscono a rendere più umido e freddo l’ambiente”.\nUna situazione alquanto critica, come sottolineano anche le parole del garante regionale per i detenuti Giuseppe Fanfani: “La struttura di Sollicciano è inaccettabile, d’estate è caldissima e d’inverno freddissima, ci piove dentro, i costi della manutenzione sono diventati col tempo irrazionali, in questo modo è diventato difficile erogare i servizi minimi ai detenuti. Come ho detto più volte, l’edificio andrebbe abbattuto e ricostruito”.\nParole simili, nei giorni scorsi, erano arrivate dalla sindaca Sara Funaro, che aveva detto: “Sollicciano è un disastro, è una macchia nell’immagine della nostra società e della nostra città. Noi l’abbiamo detto più di una volta, perché il mio pensiero è sempre stato lo stesso e continuo a ribadirlo fino alla fine: Sollicciano ha dei problemi che sono talmente grandi che l’unica soluzione per risolverli è buttarlo giù, ricostruirlo e fare un carcere che sia dignitoso, non un carcere dove le persone stanno in delle condizioni pietose, dove ci sono problemi strutturali che non sono risolvibili”.",
    "author": "Jacopo Storni\nCorriere Fiorentino",
    "source": "Corriere Fiorentino",
    "published_date": "2026-01-08"
  },
  "https://ristretti.org/oristano-situazione-esplosiva-nel-carcere-i-detenuti-protestano-per-il-sovraffollamento": {
    "title": "Oristano. Situazione esplosiva nel carcere: i detenuti protestano per il sovraffollamento",
    "link": "https://ristretti.org/oristano-situazione-esplosiva-nel-carcere-i-detenuti-protestano-per-il-sovraffollamento",
    "content": "di Valeria Pinna\nL’Unione Sarda, 8 gennaio 2026\nSindacati e Garante chiedono un intervento dello Stato dopo il trasferimento di oltre 50 detenuti da Sassari e da Roma. Nelle celle sovraffollate del carcere di Massama il clima è sempre ad altissima tensione. I detenuti ormai insofferenti protestano per i nuovi arrivi da Badu e Carros e Regina Coeli. Nelle prossime settimane potrebbero esserci ulteriori spostamenti, il carcere di Massama potrebbe essere in qualche modo “alleggerito” ma nel frattempo resta una situazione critica e complessa da gestire. “Da tempo abbiamo segnalato con preoccupazione il progressivo deterioramento delle condizioni organizzative e strutturali della casa di reclusione di Oristano Massama” sostiene il segretario regionale dell’Uspp, Andrea Pistis. E adesso con i 22 nuovi detenuti di Alta sicurezza arrivati dal carcere di Nuoro e i 32 di Media sicurezza da Roma, la situazione è diventata esplosiva.\nDue giorni fa alcuni detenuti di reparti diversi quasi contemporaneamente hanno scatenato il caos danneggiando arredi, lampade e allagando un intero piano. “In quest’ultimo periodo ci sono stati picchi di ingressi che hanno messo a dura prova la capacità ricettiva della struttura - aggiunge Pistis - Questa situazione ha determinato un sovraccarico che l’istituto non è in grado di sostenere nel lungo periodo, anche a causa di un organico non proporzionato alle nuove esigenze operative”. Al momento i detenuti sono 297 (i posti a Massama sono 264) mentre a fine novembre erano 214; gli agenti di polizia penitenziaria sono circa 140.\nAnche il Garante per le persone private della libertà Paolo Mocci insiste sulle difficoltà. “Quanto accaduto dimostra che la Sardegna non può farsi carico da sola di problemi che hanno dimensione nazionale e richiedono risposte plurime”. I dati del sovraffollamento a Massama, ma anche negli altri istituti “evidenziano una pressione su infrastrutture, personale e servizi sanitari. L’invio indiscriminato di detenuti, sulla base di una presunta disponibilità di spazi ma senza un’analisi delle risorse di personale, è preoccupante”.\nIl Garante chiede una riqualificazione infrastrutturale, il miglioramento della gestione delle aree comuni e dei percorsi di emergenza. “È essenziale che Regione, Stato e Amministrazione penitenziaria lavorino insieme per restituire al carcere di Massama la funzione di luogo in cui i diritti umani sono rispettati e la dignità dei detenuti salvaguardata”.",
    "author": "Valeria Pinna",
    "source": "Ristretti Orizzonti",
    "published_date": "2026-01-08"
  },
  "https://ristretti.org/taranto-suicidi-in-carcere-in-comune-nomini-il-garante-dei-detenuti": {
    "title": "Taranto. Suicidi in carcere. “In Comune nomini il Garante dei detenuti”",
    "link": "https://ristretti.org/taranto-suicidi-in-carcere-in-comune-nomini-il-garante-dei-detenuti",
    "content": "di Giulia Inversi\ntarantobuonasera.it, 8 gennaio 2026\nIl consigliere comunale dell’Udc Emiliano Messina richiama i dati nazionali e il caso avvenuto a fine anno nel carcere Magli. Sovraffollamento e fragilità al centro della denuncia. I numeri dei suicidi nelle carceri italiane impongono una riflessione profonda e non più rinviabile. A sostenerlo è Emiliano Messina, consigliere comunale dell’Unione di Centro, che richiama l’attenzione su una emergenza sociale e umanitaria aggravata anche da un episodio avvenuto nel territorio jonico. Nel corso del 2025, spiega Messina, sono stati registrati circa 80 suicidi negli istituti penitenziari italiani, uno dei bilanci più drammatici degli ultimi anni. Tra gli ultimi casi dell’anno appena concluso rientra anche quello avvenuto a Taranto il 26 dicembre, all’interno del Carcere Carmelo Magli.\nSecondo il consigliere comunale, questi dati non possono essere letti come episodi isolati, ma come il risultato di condizioni strutturali critiche. Il primo nodo è quello del sovraffollamento carcerario: a livello nazionale, a fronte di 46.000 posti disponibili, la popolazione detenuta supera le 63.000 unità. Una situazione che nel carcere di Taranto assume contorni ancora più evidenti, con circa 800 detenuti ospitati in una struttura pensata per 400 posti.\nAccanto alla carenza di spazi, Messina richiama una serie di fattori che spesso concorrono a spingere i detenuti verso gesti estremi. Tra questi vengono indicati l’isolamento affettivo, accentuato durante le festività, la perdita di speranza, l’assenza di prospettive legate al futuro e la difficoltà di reggere lo stress della vita carceraria. Il principio da cui partire, ribadisce l’esponente dell’Udc, è che la privazione della libertà non può tradursi in una lesione della dignità personale. Anche in carcere deve essere garantito un percorso che rimetta al centro la persona, attraverso iniziative capaci di restituire equilibrio e attenzione ai bisogni umani fondamentali.\nAlla luce di queste considerazioni, Messina sollecita il sindaco Piero Bitetti a procedere alla nomina del garante dei detenuti, una figura che, ricorda, era stata annunciata come impegno nei primi 100 giorni di mandato. Un atto che viene definito non solo simbolico, ma necessario e responsabile, per contribuire al miglioramento del sistema carcerario locale. Per il consigliere comunale, le istituzioni hanno il dovere di intervenire affinché il carcere non sia solo luogo di espiazione della pena, ma anche spazio in cui vengano tutelati i diritti della persona e le possibilità di reinserimento sociale, elementi indispensabili per evitare che il disagio si trasformi in tragedia.",
    "author": "Giulia Inversi",
    "source": "tarantobuonasera.it",
    "published_date": "2026-01-08"
  },
  "https://ristretti.org/monza-detenuto-denuncio-pestaggio-chiesta-la-condanna-per-gli-agenti": {
    "title": "Monza. Detenuto denunciò pestaggio, chiesta la condanna per gli agenti",
    "link": "https://ristretti.org/monza-detenuto-denuncio-pestaggio-chiesta-la-condanna-per-gli-agenti",
    "content": "di Stefania Totaro\nIl Giorno, 8 gennaio 2026\nL’episodio, che risale all’agosto del 2019, fu ripreso da una telecamera interna alla Casa circondariale. Gli imputati sostengono di avere “contenuto” il detenuto dopo essere stati, a loro volta, vittime di un’aggressione. Al processo al Tribunale di Monza per la vicenda di Umberto Manfredi, 52enne, ex collaboratore di giustizia, picchiato nell’agosto 2019 mentre si trovava all’interno della Casa circondariale monzese, la pm della Procura monzese Stefania Di Tullio ha chiesto oggi la pena di 2 anni e 3 mesi ciascuno per i 4 agenti di polizia penitenziaria e 1 anno e 4 mesi con la sospensione condizionale per l’allora comandante di reparto facente funzioni in sostituzione del suo superiore in ferie, ora vicedirettrice del carcere di Reggio Calabria. Questa, l’unica donna, è accusata di avere redatto un verbale non realistico dell’accaduto.\nEra stato il Garante dei diritti dei detenuti, dopo la denuncia presentata da un parente dell’ex collaboratore di giustizia ad Antigone, l’associazione per la tutela delle garanzie nel sistema penale e penitenziario, a chiedere di fare luce sulla presunta aggressione. Era saltato fuori un video estratto da alcune telecamere interne al carcere, che mostra l’agente che schiaffeggia il detenuto ma, secondo la difesa degli imputati, le telecamere non hanno ripreso, per un cono d’ombra nella registrazione, il momento precedente in cui il detenuto avrebbe sferrato un calcio al volto dell’agente.\nA dire degli imputati le lesioni non sono state causate da una violenta aggressione da parte degli agenti, che sostengono di avere soltanto ‘contenuto’ il detenuto dopo che ha opposto resistenza. Umberto Manfredi faceva lo sciopero della fame perché voleva essere trasferito in un’altra casa circondariale e a maggio 2019 era stato oggetto di un rapporto disciplinare per comportamenti aggressivi nei confronti degli agenti di polizia penitenziaria.\nLa pm ha chiesto di applicare agli imputati le attenuanti generiche “perché si trattava di un detenuto difficile, oppositivo, per protesta contro la situazione carceraria in cui si era venuto a trovare come collaboratore di giustizia”, tranne che per uno degli agenti di polizia penitenziaria che ha “sferrato quattro schiaffi con evidente violenza”. Al processo si sono costituiti parti civili Manfredi e Antigone. Si torna in aula ad aprile per le arringhe dei difensori degli imputati.",
    "author": "Stefania Totaro\nIl Giorno",
    "source": "Il Giorno",
    "published_date": "2026-01-08"
  },
  "https://ristretti.org/rovigo-carcere-minorile-inaugurazione-con-polemiche-sara-una-polveriera": {
    "title": "Rovigo. Carcere minorile, inaugurazione con polemiche: “Sarà una polveriera”",
    "link": "https://ristretti.org/rovigo-carcere-minorile-inaugurazione-con-polemiche-sara-una-polveriera",
    "content": "di Federica Broglio\nIl Gazzettino, 8 gennaio 2026\nOggi è prevista l’inaugurazione della struttura di via Verdi, ma i sindacati sono perplessi per la mancanza di personale adeguato: “Sarà una polveriera”. Sarà inaugurato oggi i il nuovo carcere minorile di Rovigo. Per l’occasione sarà presente alle ore 11.30, il sottosegretario di Stato alla Giustizia Andrea Ostellari (Lega) che ha sottolineato come Rovigo si inserisca nel piano di rafforzamento del sistema penitenziario minorile, che aveva già visto le aperture delle strutture di Lecce e L’Aquila. “Il sistema penale minorile - ha dichiarato recentemente Ostellari - deve essere fondato su certezza delle regole, strutture idonee e presenza dello Stato. Solo così è possibile restituire responsabilità, legalità e prospettive concrete ai giovani coinvolti”.\nIn realtà si tratta per ora di una cerimonia formale che non apre ufficialmente le porte di via Verdi, perché ancora i lavori non sono stati ultimati, ma manca poco. Si parla di marzo per la piena operatività. Si tratta di una struttura che accoglierà 31 detenuti minori e in cui troveranno spazio locali per attività scolastiche e percorsi di formazione professionale. Proprio a metà novembre il Dipartimento di Giustizia Minorile e di Comunità aveva indetto una procedura per l’acquisizione di un comandante di reparto per l’istituto penitenziario minorile di Rovigo e le manifestazioni di interesse dovevano essere presentate entro il 15 dicembre.\nAd ora però sembra che l’incarico dirigenziale non sia ancora stato assegnato e che sarà per il momento ricoperto a scavalco dalla direttrice di quello di Treviso Barbara Fontana. Il carcere di Treviso presenta gravi problemi di sovraffollamento ed è stato più volte teatro di rivolte da parte dei giovani detenuti e di tragedie come quella dell’agosto scorso con il suicidio di un 17enne appena arrestato a Vicenza. La capienza è di 12 posti, ma oggi ne accoglie 22, 12 minorenni e 6 maggiorenni, ma è destinato a chiudere con il trasferimento dei detenuti proprio a Rovigo. I restanti posti potrebbero essere coperti da altri giovani provenienti dalle carceri di Bologna o Milano dove esiste lo stesso problema di sovraffollamento. “Noi siamo sempre stati contrari ad un carcere minorile in città - afferma Giampietro Pegoraro della Fp Cgil -. Diventerà una polveriera. Ci sono minorenni ma anche maggiorenni che decidono di scontare la loro pena in un carcere minorile e il disagio di questa convivenza sarà elevata”.\nPoi esiste un problema strutturale di personale. Il ministero della Giustizia ha dato la possibilità agli agenti di polizia penitenziaria di Treviso di decidere la propria destinazione, ma nel frattempo dovranno venire a Rovigo in attesa che quelli che stanno svolgendo il nuovo corso siano disponibili. Questo significa che a luglio potrebbero essere sostituiti, nel caso avessero scelto altre sedi, con personale giovane e senza esperienza. “È una situazione paradossale - continua Pegoraro - perché abbiamo a che fare con minori, serve formazione. Se succedono disordini come potranno intervenire e con quale bagaglio di conoscenze specifiche se sono appena usciti dal corso? Serviranno poi minimo 40 persone per 31 detenuti, più i traduttori o mediatori culturali perché molti ragazzi provengono dall’est Europa o dal Nord Africa. Senza contare la carenza di volontari. Per trattare con questi ragazzi serve formazione e a Rovigo non credo ci sia personale, anche volontario, qualificato”.\nPurtroppo il numero dei detenuti minori in Italia negli ultimi due anni è raddoppiato e il trasferimento di quelli di Treviso a Rovigo non risolverà il problema del sovraffollamento, ma sarà solo spostato in un altro carcere che si trova peraltro nel pieno centro cittadino. “Dobbiamo essere preparati - conclude Pegoraro - nella speranza che il personale sia adeguato nel numero e ben formato”.",
    "author": "Federica Broglio\nIl Gazzettino",
    "source": "Il Gazzettino",
    "published_date": "2026-01-08"
  },
  "https://ristretti.org/novara-laurea-in-carcere-al-41-bis-detenuto-dottore-in-economia": {
    "title": "Novara. Laurea in carcere al “41 bis”: detenuto dottore in economia",
    "link": "https://ristretti.org/novara-laurea-in-carcere-al-41-bis-detenuto-dottore-in-economia",
    "content": "di Marco Benvenuti\nLa Stampa, 8 gennaio 2026\nIl traguardo è stato raggiunto a Novara da un uomo di 39 anni. Una storia di rinascita e speranza che dimostra come lo studio sia una via di riscatto anche dalla condizione più estrema, trasformando anni di isolamento in un percorso di crescita personale e intellettuale. È avvenuto alla casa circondariale di Novara dove il traguardo è stato raggiunto da Raffaele Martena, detenuto da 7 anni in regime di 41 bis, il “carcere duro”, ritenuto personaggio di spicco della Sacra corona unita: ha conseguito la laurea in Economia e Management all’università di Parma con il massimo dei voti: 110 e lode. Da anni il carcere di Novara offre ai detenuti significative opportunità di reinserimento lavorativo, personale, culturale. Basti pensare al lavoro esterno per la pulizia di strade, scuole e parchi cittadini, o ai numerosi corsi che si svolgono fra le mura. Nulla però che possa coinvolgere le persone rinchiuse per reati mafiosi. Il regime del 41 bis impone infatti condizioni di vita particolarmente severe, senza contatti con l’esterno o con altri reclusi. In questo contesto lo studio universitario emerge come un’opportunità capace di offrire una “via di fuga” e di costruire un futuro, anche a distanza di anni di reclusione.\nÈ il caso di Martena. L’uomo ha svolto la prova finale scritta a novembre all’interno della struttura carceraria di via Sforzesca. Successivamente la commissione di laurea del dipartimento di Scienze economiche e aziendali di Pavia ha valutato l’intero percorso accademico dello studente, conferendogli il titolo. L’esito è stato poi comunicato formalmente alla direzione della casa circondariale di Novara, a conferma di un percorso di studio portato avanti con impegno e determinazione nonostante le difficoltà legate alla detenzione.\nMartena, che da quanto emerge da una recente indagine della Dda di Lecce è ancora ritenuto esponente di spicco della frangia dei “tuturanesi” della Sacra corona unita, ha voluto investire il tempo dell’isolamento nella crescita culturale. Non ha avuto contatti con i docenti: tutto ciò che ha imparato, lo ha acquisito dai libri. E non ha potuto confrontarsi con nessuno: anche la tesi non è stata discussa ma inoltrata alla commissione. Nonostante tutte le difficoltà, il risultato è stato positivo. L’uomo ha oggi 39 anni. In carcere ci è entrato a 17 anni e in cella aveva anche conseguito il diploma.",
    "author": "Marco Benvenuti\nLa Stampa",
    "source": "La Stampa",
    "published_date": "2026-01-08"
  },
  "https://ristretti.org/roma-assemblea-pubblica-delle-organizzazioni-impegnate-nelle-carceri": {
    "title": "Roma. Assemblea pubblica delle organizzazioni impegnate nelle carceri",
    "link": "https://ristretti.org/roma-assemblea-pubblica-delle-organizzazioni-impegnate-nelle-carceri",
    "content": "garantedetenutilazio.it, 8 gennaio 2026\nAppuntamento il 6 febbraio con associazioni di volontariato, enti del Terzo settore, operatori, volontari, cittadini, organizzazioni della società civile. “Giubileo dei detenuti: chiediamo clemenza e umanità nelle carceri italiane”, è il titolo dell’appello lanciato da una ventina di organizzazioni che danno appuntamento a tutti coloro - associazioni di volontariato, enti del Terzo settore, operatori, volontari, cittadini, organizzazioni della società civile - che ritengono che dalla drammatica situazione delle carceri italiane si debba uscire una volta per tutte, all’assemblea pubblica che si svolgerà il 6 febbraio 2026 a Roma.\nLe organizzazioni promotrici sono A buon diritto, Acli, Antigone, Arci, Cgil, Confcooperative Federsolidarietà, Conferenza dei garanti territoriali delle persone private della libertà, Conferenza nazionale volontariato giustizia-Cnvg, Coordinamento nazionale comunità accoglienti-Cnca, Forum droghe, Gruppo Abele, L’altro diritto, La società della ragione, Legacoopsociali, Movimento di volontariato Italiano-Movi, ⁠Movimento no prison, Nessuno tocchi Caino, Ristretti Orizzonti.",
    "author": null,
    "source": "Ristretti Orizzonti",
    "published_date": "2026-01-08"
  },
  "https://ristretti.org/modena-il-teatro-dei-venti-tra-sogni-sospesi-e-sfide-il-futuro-incerto-di-una-compagnia-ribelle": {
    "title": "Modena. Il Teatro dei Venti tra sogni sospesi e sfide: il futuro incerto di una compagnia ribelle",
    "link": "https://ristretti.org/modena-il-teatro-dei-venti-tra-sogni-sospesi-e-sfide-il-futuro-incerto-di-una-compagnia-ribelle",
    "content": "di Paola Ducci\nGazzetta di Modena, 8 gennaio 2026\nIl direttore artistico Tè: “Dalle celle alla scena, il teatro cambia vite. Orgogliosi del premio Ubu”. Per il Teatro dei Venti il 2025 è stato un anno speciale che si è chiuso, per la seconda volta dalla sua fondazione, con uno dei riconoscimenti più importanti del teatro italiano: il Premio Ubu, sezione premi speciali. Questo secondo premio Ubu (il primo arrivò per la scenografia del Moby Dick nel 2019) è stato assegnato per la “Trilogia dell’assedio”, un progetto che si compone di tre spettacoli (“Edipo Re”, creato all’interno della Casa di Reclusione di Castelfranco Emilia; “Sette contro Tebe” con gli attori della Casa Circondariale di Modena e “Antigone” con le attrici della Casa Circondariale di Modena) e per gli anni di lavoro artistico e umano all’interno delle carceri di Modena e Castelfranco Emilia. La premiazione si è svolta lunedì 15 dicembre all’Arena del Sole di Bologna. A ritirare il premio sono stati il regista e direttore artistico della compagnia Stefano Tè, una delegazione dello staff e un gruppo di attori detenuti che hanno preso parte al progetto.\nStefano Tè, cosa ha significato per lei e per la compagnia questo secondo premio Ubu?\n“È un riconoscimento che appartiene a tutte le persone, le istituzioni e le realtà che negli anni hanno reso possibile questo cammino condiviso. Un segno forte che conferma come il teatro, anche nei luoghi più complessi, possa essere strumento di visione, ascolto e cambiamento”.\nCome hanno accolto i detenuti e le detenute questo riconoscimento?\n“Con grande gioia. Il premio è anche per loro il riconoscimento di un duro lavoro. Un giovane attore detenuto un giorno ci disse, dopo ore di estenuanti prove: “Ci ho messo un minuto a rovinarmi la vita, e adesso ci vuole una vita per fare un minuto di teatro”. Del resto è proprio così: è una gioia e un privilegio viverlo, quel minuto. E i detenuti lo hanno capito bene”.\nQuesto premio arriva alla fine di un anno speciale...\n“Si, e possiamo definirlo speciale per vari motivi. Certamente per i progetti realizzati e per l’importante riconoscimento ottenuto. Ma è stato un anno altrettanto speciale anche per le grandi novità che riguardano i finanziamenti statali alla cultura che di certo non ci fanno stare tranquilli”.\nCi spieghi meglio?\n“Mi riferisco alle direttive ministeriali sul Fus (Fondo unico per lo spettacolo) da cui si è ben compresa la linea politica di questo governo su teatro e cultura. In questo momento siamo in attesa di capire quale sarà l’effettivo impatto che avranno su di noi gli importanti tagli che verranno fatti. A quel punto decideremo come reagire a questa situazione. La nostra principale preoccupazione riguarda il fatto che i tagli siano stati fatti soprattutto su quei finanziamenti ideati per sostenere progetti e visioni che hanno a che fare con la ricerca, con il contemporaneo e con il sociale. Quindi se la scelta va a colpire tutte quelle realtà di festival che hanno concentrato le attività in questa direzione, ne risentirà tutta una parte di settore, che ha scelto di vivere e investire in questi contesti, noi compresi”.\nE quindi?\n“Quindi viene da sé che l’anno nuovo si apre con la consapevolezza di un momento di profonda crisi, ma non cambieremo la nostra identità per metterci a fare ciò per cui è possibile ottenere finanziamenti”.\nAvete già un’idea?\n“Per prima cosa abbiamo deciso di tenere chiuso nel cassetto un grandissimo progetto di comunità che prevede una macchina scenica molto complessa ancora più del Moby Dick, inoltre metteremo da parte anche la gestione dell’ostello di Gombola così come abbiamo abbandonato il sogno di far diventare quel luogo un centro permanente di residenza teatrale”.\nA Gombola non farete più nulla?\n“Continueremo a portare in quel luogo unico e meraviglioso eventi e spettacoli, così come Festival”.\nQualche anticipazione al riguardo?\n“Nel 2026 si commemoreranno i 200 anni dalla nascita di Collodi e Gombola per alcune giornata si trasformerà nel borgo di Pinocchio”.\nA Modena invece?\n“Innanzitutto, siamo felici di aver chiuso l’anno con la realizzazione del nuovo assetto scenico del Teatro dei Segni. Grazie al contributo della Regione e del Comune, ora abbiamo a disposizione una sala ampia, polifunzionale ed estremamente versatile, adatta al nostro lavoro creativo. Continueremo poi il nostro grande lavoro in carcere (ci siamo per 5 giorni a settimana), sia per il proseguo della nuova Accademia delle Arti e dei Mestieri del Teatro in Carcere che per la nuova produzione, il Macbeth in collaborazione con Ert che coinvolgerà tutte le sezioni (maschili e femminili di detenuti e detenute sia di Sant’Anna che di Castelfranco”.",
    "author": "Paola Ducci\nGazzetta",
    "source": "Gazzetta di Modena",
    "published_date": "2026-01-08"
  },
  "https://ristretti.org/roma-storie-di-riscatto-uno-chef-in-carcere": {
    "title": "Roma. Storie di riscatto: uno chef in carcere",
    "link": "https://ristretti.org/roma-storie-di-riscatto-uno-chef-in-carcere",
    "content": "di Maria Lucia Tangorra\nOggi, 8 gennaio 2026\n“La cucina mi ha salvato la vita, prima in cella e adesso nel mio ristorante”, confessa Massimiliano Orsini. “Da adolescente sono caduto nel buco nero della droga e dei soldi facili”. Poi la svolta. Il rapporto recuperato con il figlio. “La sensazione è stata brutta perché non mi rivedo più in quel mondo”. Con questa franchezza lo chef Massimiliano Orsini racconta a Oggi cosa ha significato per lui tornare, da uomo libero, nel carcere romano di Rebibbia dove è stato detenuto in passato per reati legati allo spaccio.\nL’occasione è stata l’iniziativa “L’ALTrA Cucina… per un Pranzo d’Amore” realizzata dall’associazione Prison Fellowship Italia, che ha coinvolto 56 istituti penitenziari in tutta Italia. Nella sezione maschile per il dodicesimo anno l’oste e cuoco Filippo La Mantia e per la prima volta lo chef Massimiliano Orsini hanno preparato un Pranzo di Natale per detenuti e personale, con la collaborazione anche di artisti. Massimiliano Orsini sa bene di aver commesso degli errori e che sia giusto pagare (nel suo caso tre anni tra Regina Coeli, Rebibbia, Civitavecchia, con alcuni permessi lavorativi, e detenzione domiciliare).\nHa la durezza di chi ha conosciuto la strada e visto le morti per overdose di persone conosciute. E la sincerità di chi non ha bisogno di edulcorare gli sbagli. Guarda dritto negli occhi l’interlocutore e i suoi di occhi si illuminano quando parla del figlio appena nato, di quello più grande con cui non servono parole per intendersi, dei pochi veri amici, delle donne che gli sono accanto: la madre e la moglie.\nPoi, non per ultima, c’è la cucina. “Mia nonna materna faceva ogni pasta a mano, nonno preparava i pizzoccheri. Anche in cella cucinavo io. Sono riuscito a trasformare questa passione in lavoro. Senza la cucina adesso sarei morto”.\nCome è caduto in quel buco nero che l’ha portata in carcere?\n“Da adolescente sono stato coinvolto nello spaccio da un amico che faceva parte della banda della Magliana: mi aveva incuriosito tutto quel movimento di soldi”.\nNel romanzo autobiografico che ha scritto, (Merlino Edizioni), racconta la fascinazione avuta nei confronti dei soldi facili...\n“Quando si entra in carcere conosci gente che appartiene a determinati giri. La prima volta in cui sono stato arrestato hanno sospeso la pena dopo pochissimo per cui ammetto di non essermi spaventato. Ed è così che esci e ricominci”.\nUn incontro fondamentale è stato quello con lo psichiatra Valerio al Sert …\n“C’è chi va al Sert per avere sconti di pena; io sentivo la necessità di dire basta e cominciare a fare i conti con me stesso. Con lui è rimasto un rapporto umano anche ora che lavora in Svezia. Alcune persone ti aiutano, al di là della propria professione, molto più di chi ti è vicino. Sono uscito dalla tossicodipendenza e mi ha supportato anche nel liberarmi da altre dipendenze, come il sesso e i soldi”.\nSei arresti. Come guarda a quel periodo?\n“Avrei dovuto comprendere già dopo il primo arresto che direzione prendere e non ricadere, ma non avevo visto alternative. Poi, se sono così maturato, è anche per ciò che ho attraversato”.\nCos’è accaduto?\n“La cucina mi ha salvato la vita. Ho sempre avuto la propensione per la manualità, ho cominciato col cantiere, ho fatto anche l’elettricista e questo bagaglio mi è tornato utile ora che ho un ristorante mio, Komos Talenti. Qui ho creato io gli impianti, ho verniciato, riorganizzato lo spazio. Mia madre Patrizia mi ha aiutato nel rilevare questo posto, vendendo casa sua e credendo nella possibilità che potessi farcela”.\nHa fatto la gavetta, prima...\n“In un locale di cui sono diventato socio ho servito ai tavoli, curato la contabilità e nel frattempo assorbivo con gli occhi. Una sera c’era il pienone e il cuoco, dopo una brutta discussione col mio socio, ha deciso di andarsene. Non ci ho pensato un attimo, ho avvertito un’adrenalina indescrivibile, sono entrato in cucina e da quel momento non l’ho lasciata più. Ho cercato di imparare leggendo libri specializzati, sperimentando. Dopo è arrivata l’esperienza a Ostia, sette giorni su sette da maggio a ottobre mi ha temprato. In quel periodo la mia ex compagna portava mio figlio Gabriele, che si inorgogliva quando i clienti mi salutavano con “Ciao chef”. Con lui ho dovuto ricostruire un rapporto, avendo intrapreso quella cattiva strada quando era piccolo. Lei non gli ha mai parlato male di me, sono stato io a raccontargli la verità. Oggi, quando se la sente, mi aiuta in cucina perché non posso permettermi un sous chef, è venuto con me anche per il pranzo di Natale a Rebibbia”.\nMassimiliano, si può davvero ripulire la reputazione?\n“Non so se accada fino in fondo perché la società vive di pregiudizi. Anche se sei in carcere per fare beneficenza da persona libera, se magari hai certi tatuaggi qualcuno ti scambia per un detenuto. Vorrei poter fare di più per chi è dentro, magari qualche corso base in modo che qualcuno possa poi farne un lavoro. Per scacciare la voglia di tornare a compiere reati una volta fuori, bisogna dare delle alternative concrete. Ho voluto scrivere il libro soprattutto pensando ai ragazzi perché possano sapere che dietro certe azioni ci sono delle conseguenze che ricadono su di te e sulle persone che ti sono accanto. Non so cosa vorrà fare mio figlio Gabriele ma spero che non debba pagare il prezzo di avere un padre con precedenti penali”.\nLunedì 15 dicembre è nato il suo secondo figlio, Francesco, tanto voluto da lei e sua moglie Federica. Che valore ha?\n“Non l’ho ancora realizzato, è stato molto emozionante essere accanto a lei in sala parto. Sono contento che anche Gabriele sia vicino al fratellino”.\nChe paura ha adesso?\n“Con l’avvocato, attendevamo il calcolo del cumulo di pena da scontare. È arrivato il conteggio: 4 anni e 1 giorno. Ecco per quel solo giorno in più potrebbero decidere che debba tornare dentro. Ho paura di lasciare tutto, non vedere il piccolino muovere i primi passi, non stare accanto alle scelte di Gabriele, perdere il ristorante. Ho fatto un percorso terapeutico, lavoro nelle cucine da più di dieci anni, coi sacrifici di tutti abbiamo costruito ciò che c’è ora e mi auguro che questo valga per chi dovrà decidere”.",
    "author": "Maria Lucia Tangorra\nOggi",
    "source": "Oggi",
    "published_date": "2026-01-08"
  },
  "https://ristretti.org/la-mia-utopia-abolire-il-carcere-e-aiutare-i-migranti-intervista-a-valeria-verdolini": {
    "title": "“La mia utopia? Abolire il carcere e aiutare i migranti”. Intervista a Valeria Verdolini",
    "link": "https://ristretti.org/la-mia-utopia-abolire-il-carcere-e-aiutare-i-migranti-intervista-a-valeria-verdolini",
    "content": "di Francesco Barana\naddeditore.it, 8 gennaio 2026\n“Abolire l’impossibile. Le forme della violenza, le pratiche della libertà”. C’è ancora spazio, in questi nostri tempi oscuri, per il pensiero utopico? Valeria Verdolini sostiene che fare utopia serve soprattutto a organizzare la speranza in forme praticabili. Questo libro è la storia di un’utopia, uno spazio di prova, un laboratorio mentale in cui diventano pensabili possibilità che ancora non esistono. Utopia come metodo per indicare una strada poi realisticamente percorribile, prendendo in prestito Franco Basaglia (“Con cui sento di avere un debito culturale”) e il suo “Utopia della realtà”.\nVerdolini, lei scrive che la nostra società è caratterizzata da forme di violenza sistemica, visibili e invisibili. Quali sono?\nLa violenza fisica è visibile. Ma poi ci sono strutture simboliche di violenza come il razzismo, il patriarcato, le forti diseguaglianze di reddito, di accesso abitativo o alle cure e alla salute. Queste forme di violenza “invisibili” condizionano la società perché organizzano il sapere, creano il pregiudizio nella lettura dei fenomeni e determinano i comportamenti.\nNel libro indica una via “utopistica” per affrancarsene…\nParto dal concetto di “rovesciamento” elaborato da Franco Basaglia e dal gruppo di Trieste, inteso come ritorno delle istituzioni alla loro funzione dichiarata, e non a quella svolta de facto. Basaglia la applicava ai manicomi, io allargo il ragionamento: si tratta di abolire attenzione abolire e non riformare - le strutture dell’oppressione, che legittimano lo squilibrio che c’è nelle relazioni sociali e nelle gerarchie umane.\nQuali sono secondo lei?\nIl libro è diviso in due parti, una sulle abolizioni possibili, cioè quelle che si possono realizzare attraverso interventi legislativi. Quindi il carcere, la polizia e i confini. E l’altra sulle abolizioni impossibili, che richiedono un cambio di prospettiva culturale: il patriarcato, il razzismo, il concetto di proprietà, la guerra, la sicurezza intesa solo come ordine pubblico e non coesione sociale.\nUtopie, appunto…\nUtopia in senso etimologico significa “spazio altro”. Lo spazio attuale però è costellato da limiti, da forme di violenza e oppressione, di rapporta di forza iniqui e squilibrati. Funziona questo sistema? No, anzi negli ultimi decenni in Europa sono stati erosi diritti e welfare. Perché dunque non tentare un’altra strada? Peraltro nel libro indico soluzioni percorribili che in qualche modo già esistono.\nPer esempio?\nPropongo di abolire il carcere. Impossibile? In realtà già oggi esistono forme di pena differente. Un percorso che va sviluppato radicalmente perché la pena deve essere rieducativa e non segregativa.\nSul fronte immigrazione lei però propone di liberalizzare visti e passaporti. Non le sembra fuori dalla realtà?\nLiberalizzando ridurresti le spese di viaggio dei migranti, ai quali in questo modo rimarrebbe qualcosa da parte per integrarsi da subito. Invece adesso arrivano qui senza soldi perché spendono tutto per pagare i trafficanti. Ed è l’indigenza a creare immediata marginalizzazione.\nI ceti popolari però vivono sulle loro pelle le conseguenze meno felici dell’immigrazione irregolare: insicurezza in primis, ma anche manodopera a basso costo e dunque concorrenza salariale al ribasso...\nCredo invece serva un cambio di pensiero. Una migrazione positiva contribuisce alla spesa pubblica e al Pil. E vanno trovate forme di coesistenza e relazione. La sicurezza va intesa non come ordine pubblico, ma come coesione sociale. Va allontanata l’idea della paura, dell’immigrato come predatore, della guerra tra poveri.\nNon trova il suo approccio massimalista, estremista?\nNon sono naif, ovviamente conosco la realtà. Ma il mio obiettivo da studiosa e da sociologa è creare discussione, indicare un percorso radicale. Penso sia necessaria la radicalità, serve un nuovo orizzonte, un cambio di paradigma. Nel libro, partendo dal post-colonialismo - e quindi dalla nascita del capitalismo - scrivo di come siamo arrivati a legittimare, nel sistema in cui viviamo, rapporti di forza squilibrati.\nLa sua sembra un ‘utopia…socialista. Non crede sia stata superata dal tempo e della storia?\nIn realtà ci troviamo in un’epoca di risacca, nella quale le diseguaglianze aumentano. Dal Dopoguerra in poi l’Europa ha vissuto decenni di benessere e si è ha dato per scontato che i diritti di ognuno fossero acquisiti. Invece sono stati erosi attraverso continui tagli a ciò che era il nostro modello: il welfare, lo stato sociale. Risultato? Rispetto a vent’anni fa si guadagna di meno, è più difficile accedere ai servizi e alle cure, e comprare o affittare una casa.",
    "author": "Francesco Barana",
    "source": "addeditore.it",
    "published_date": "2026-01-08"
  },
  "https://ristretti.org/un-fatto-sociale-totale-e-le-nostre-risposte": {
    "title": "Un “fatto sociale totale” e le nostre risposte",
    "link": "https://ristretti.org/un-fatto-sociale-totale-e-le-nostre-risposte",
    "content": "di Gennaro Avallone\nIl Manifesto, 8 gennaio 2026\n“Libertà di movimento. Nessuna persona deve morire di frontiere”, presto in libreria per Derive Approdi. Sono non meno di 35 mila i morti nel Mediterraneo che l’agenzia delle Nazioni Unite per i rifugiati (Unhcr) ha contato dal 2014 al 2025. Nella medesima area geografica, a questi bisogna aggiungere i morti nel deserto e quelli nei campi di detenzione in Libia, oltre a quelli lungo i Balcani e a tutte le sofferenze patite nelle isole greche, in Turchia, in Tunisia, in Niger e in altri paesi di transito dalle persone che non possono lasciare quei territori a causa delle decisioni politiche dell’Unione Europea.\nDi fronte a questa enorme tragedia, che si ripete giorno dopo giorno, e non solo lungo le frontiere del Mediterraneo, ma anche in altre parti del mondo, è necessario chiedersi perché esse continuano a ripetersi e cosa si deve fare per interrompere questa deriva mortale.\nÈ questo il motivo per cui ho pensato a questo testo (“Libertà di movimento. Nessuna persona deve morire di frontiere”, Derive Approdi, prefazione di Jason W. Moore, in libreria dal 16/01, ndr): dopo avere partecipato alla ricerca e alla discussione accademica sulle migrazioni contemporanee negli ultimi quindici anni, sento sempre più difficile continuare questo tipo di lavoro senza interrogare le ragioni per cui le società e le istituzioni europee permettono che tanta sofferenza continui ad accumularsi, senza sosta, anzi, al contrario, con una diffusa ostilità verso le persone immigrate e, ancora di più, quelle potenziali richiedenti asilo.\nSiamo di fronte a un fallimento generale della politica migratoria europea e degli Stati nazionali, che nessuna istituzione vuole ammettere. Così come siamo dentro un fallimento etico e culturale delle società europee, capaci di dare accoglienza a milioni di persone in fuga dall’Ucraina, ma prive della volontà di fare altrettanto con chi proviene da altre guerre (come dalla Siria e dal Sudan) o regimi autoritari (ad esempio, da Egitto e Tunisia) o altre situazioni molto difficili dal punto di vista economico ed ecologico (come Nigeria e paesi del corno d’Africa). Questo fallimento viene attestato dai numeri dei morti, ma anche dal fatto che, nel mondo, l’ampia maggioranza delle persone in cerca di protezione non vivono in Europa, ma nei paesi limitrofi e, in ogni caso, in territori con livelli di reddito pro capite mediamente molto più bassi di quelli europei. Eppure, la percezione e il discorso politico dicono altro: ci parlano di invasione, emergenza migranti, arrivi senza sosta e, quindi, necessità di blocco, stop, difesa dei confini nazionali. Dopo anni e anni che questo dispositivo è stato azionato (paura dell’invasione e relative risposte di contrasto), nulla è cambiato in meglio: i morti sono continuati, gli arrivi attraverso rotte pericolose non si sono interrotti, la propaganda sull’invasione e sul pericolo-immigrazione di ampie parti della politica e di una parte della stampa non si è fermata.\nDi fronte a questo palese fallimento, la politica italiana ed europea delle migrazioni non cambia: continua a proporre politiche di blocco, attraverso gli accordi per il controllo delle frontiere con alcuni paesi africani e asiatici e ipotesi di sostegno allo sviluppo economico dei paesi di emigrazione, come se davvero le persone si fermassero nelle loro volontà di mobilità nella speranza di un po’ di crescita economica in un futuro indeterminato. Non funziona così. Le migrazioni non seguono queste logiche, per il fatto che esse sono fatte da molteplici logiche, da una pluralità di motivazioni e di decisioni non sempre, tra l’altro, tutte trasparenti e dicibili.\nLe migrazioni sono sempre molto di più di questioni economiche, lavorative o familiari: sono fatti complessi, che interessano la vita delle persone e dei loro affetti e non semplicemente il loro destino economico. Il sociologo algerino Abdelmalek Sayad, le definiva un fatto sociale totale. Anche per questa considerazione, il presente testo fornisce pochissime cifre, solo alcune utili a inquadrare il fenomeno in esame: esso fa propria la proposta della rete “We are not numbers” (Wann) a sostegno degli scrittori e delle scrittrici palestinesi, per la quale “quando il mondo parla dei palestinesi che vivono sotto occupazione e nei campi per rifugiati solitamente lo fa in termini di politica e numeri, in particolare soffermandosi su quanti sono uccisi, feriti, sfollati, senza casa e/o dipendenti dagli aiuti. Ma i numeri sono impersonali e spesso insensibili”.\nMi rendo conto che - abituati ad anni di discorsi pubblici che hanno ridotto i processi migratori a una minaccia, a strumento utile o a un fatto umanitario verso cui mostrare pietà - è difficile pensare alla complessità dei processi migratori. Tuttavia, è con questo che il nostro mondo si confronta, con una potenza che anche la costruzione di processi di apartheid a livello regionale e globale non riesce a fermare: in un mondo in movimento - anche per via dei cambiamenti climatici e socioecologici - la mobilità spaziale delle persone è un fatto costitutivo. Certo, non tutti migrano (lo fa a livello internazionale meno del 3% della popolazione mondiale, in realtà), ma in tanti sono interni a questa prospettiva, come protagonisti diretti o indiretti (ad esempio, amici o familiari).\nDi fronte a questa complessità e a questo scarto tra risultati attesi e disastri conseguiti (ad esempio, in termini di morti nel Mediterraneo), la politica migratoria realizzata e proposta in Italia ed Europa si presenta in tutta la sua povertà. Essa si basa su una riduzione della realtà e dell’umanità che non può affrontare il fenomeno in corso: alla ricchezza delle migrazioni risponde la miseria della politica migratoria. Se non cambia radicalmente - prima di tutto, con la concessione dei visti e dei documenti per evitare i viaggi mortali e il superamento dell’idea del richiedente asilo come minaccia e dell’immigrato come ladro di risorse pubbliche o merce da sfruttare - questa politica non potrà che continuare ad alimentare nuove morti e nuove sofferenze.",
    "author": "Gennaro Avallone\nIl Manifesto",
    "source": "Il Manifesto",
    "published_date": "2026-01-08"
  },
  "https://ristretti.org/stati-uniti-agenti-dellice-uccidono-una-donna-a-minneapolis-durante-unazione-anti-migranti": {
    "title": "Stati Uniti. Agenti dell’Ice uccidono una donna a Minneapolis durante un’azione anti-migranti",
    "link": "https://ristretti.org/stati-uniti-agenti-dellice-uccidono-una-donna-a-minneapolis-durante-unazione-anti-migranti",
    "content": "di Monica Ricci Sargentini\nCorriere della Sera, 8 gennaio 2026\nTrump: “Ha sparato per autodifesa”. Uccisa una 37enne moglie di un leader di un movimento a difesa dei migranti. La versione della Homeland Security e il video che la smentirebbe. È accaduto di nuovo, a pochi isolati dal luogo in cui cinque anni fa George Floyd fu brutalmente soffocato da un poliziotto. La vittima questa volta non è afroamericana ma una donna bianca di 37 anni, uccisa durante un’operazione dell’Immigration and Customs Enforcement (Ice), dispiegato per ordine del presidente Donald Trump in diverse città americane contro l’immigrazione clandestina. Si tratterebbe, secondo i media americani, di Renee Nicole Good, cittadina americana madre di tre figli, originaria del Colorado.\nUn video diffuso sui social mostra alcuni agenti avvicinarsi a un’auto ferma in mezzo alla strada e ordinare alla conducente di scendere. Quando uno dei federali afferra la maniglia della portiera, il veicolo fa retromarcia e poi avanza. Un altro agente, posizionato davanti all’auto, estrae l’arma e spara a bruciapelo tre colpi. Il suv si schianta contro una vettura parcheggiata e colpisce un palo della luce. La donna, ferita al volto, muore in ospedale.\nSull’accaduto ci sono due versioni agli antipodi. La portavoce del Dipartimento per la Sicurezza Interna, Tricia McLaughlin, ha affermato che la sparatoria è avvenuta dopo che dei “rivoltosi” hanno ostacolato gli agenti e una donna ha tentato di “investire” le forze dell’ordine. Dello stesso avviso la potente ministra della Homeland Security Kristi Noem che ha parlato di un atto di “terrorismo interno”. E anche il presidente Trump, in serata, ha avallato questa ricostruzione: “Ho visto il video, è orribile da guardare - ha detto -. La donna alla guida dell’auto era molto turbolenta, ostacolava e opponeva resistenza, e poi ha investito violentemente, volontariamente e brutalmente l’agente dell’Ice, che sembra averle sparato per legittima difesa”. Il presidente ha, poi, accusato “la sinistra radicale” di minacciare e prendere “di mira quotidianamente i nostri agenti delle forze dell’ordine e dell’Ice. Stanno solo cercando di fare il loro lavoro: rendere l’America sicura”.\nMa il sindaco di Minneapolis, Jacob Frey, smentisce nettamente questa versione e accusa senza mezzi termini le autorità federali di “spacciare la sparatoria come un atto di autodifesa”: “Avendo visto il video personalmente, voglio dire a tutti direttamente che è una str... - ha detto durante una conferenza stampa -. Si è trattato di un agente che ha usato sconsideratamente la forza, causando la morte di una persona”. È d’accordo anche il governatore del Minnesota, Tim Walz, ex candidato alla vicepresidenza con Kamala Harris, che ha definito l’amministrazione Trump una “macchina propagandistica” per aver parlato di terrorismo interno. Rivolgendosi direttamente a Noem e Trump, Walz ha poi detto: “Questa tragedia era totalmente evitabile. Avete fatto abbastanza, non abbiamo bisogno di ulteriori aiuti da parte del governo federale”. Un invito a lasciare la città lanciato anche dal sindaco: “Andatevene da Minneapolis. Non vi vogliamo qui”. Ma gli agenti rimarranno dove sono. Lo ha assicurato via email al Washington Post la stessa McLaughlin.\nI dettagli sono ancora frammentari e nessuna delle due versioni è stata confermata in maniera indipendente. La deputata Ilhan Omar, democratica e prima somalo-americana eletta alla Camera Usa - che Trump ha definito “spazzatura come i suoi amici” - ha descritto la vittima come una “osservatrice legale” dell’operazione dell’Ice che ha mobilitato in città oltre 2000 agenti federali. Intanto nella zona della sparatoria si sono radunati centinaia di manifestanti per protestare contro l’accaduto.\nMinneapolis è l’ultimo bersaglio della campagna dell’amministrazione Trump che ha inviato agenti dell’Ice e la Guardia Nazionale nelle città e negli Stati a guida democratica per arrestare gli immigrati irregolari. Finora almeno cinque persone sono morte tra cui Silverio Villegas-Gonzalez ucciso a settembre nell’area di Chicago.\nMinneapolis e la città gemella St. Paul sono in stato di allerta da quando, mercoledì scorso, il Dipartimento per la Sicurezza Interna ha annunciato l’avvio dell’operazione legata in parte ad accuse di frode che coinvolgono residenti di origine somala e che hanno indotto Walz a non ripresentarsi per un nuovo mandato. Secondo i pm miliardi di dollari sarebbero stati rubati da sussidi sanitari finanziati a livello federale e da un programma Covid-19 negli ultimi anni. Il Minnesota ospita la più grande popolazione somala degli Stati Uniti, un gruppo che Trump a dicembre ha detto di non volere più nel Paese.",
    "author": "Monica Ricci Sargentini\nCorriere",
    "source": "Corriere della Sera",
    "published_date": "2026-01-08"
  },
  "https://ristretti.org/venezuela-tempi-incerti-per-la-liberazione-di-trentini-rodriguez-allenta-restrizioni-carcerarie": {
    "title": "Venezuela. Tempi incerti per la liberazione di Trentini. Rodríguez allenta restrizioni carcerarie",
    "link": "https://ristretti.org/venezuela-tempi-incerti-per-la-liberazione-di-trentini-rodriguez-allenta-restrizioni-carcerarie",
    "content": "di Estefano Tamburrini\nIl Fatto Quotidiano, 8 gennaio 2026\nLa famiglia ha chiesto di rispettare “la consegna del silenzio” per non compromettere la scarcerazione di Alberto. Le aperture della presidente ad interim contestate da ministro dell’Interno, Diosdado Cabello. La Farnesina naviga a vista mentre un gruppo di senatori americani assieme ad una Ong cerca di ottenere un elenco affidabile dei prigionieri detenuti a Caracas. Sulla scrivania di Delcy Rodríguez, presidente ad Interim del Venezuela, spunta già il dossier che comprende detenuti politici, ostaggi e prigionieri stranieri reclusi nelle carceri venezuelane. Presenti anche gli italiani: Alberto Trentini, 46 anni, operatore umanitario, senza accuse, Biagio Pilieri, 60 anni, giornalista, incriminato senza prove di terrorismo e tradimento alla Patria, e Daniel Echenagucia, 47 anni, imprenditore, nella stessa situazione di Pilieri.\nTutti reclusi senza motivo, da circa un anno e mezzo: psiche provata, chili persi, salute compromessa. Trentini, Pilieri ed Echenagucia non avrebbero mai dovuto entrare in cella. Lo sa Rodríguez, che ha seguito di persona lo scambio di prigionieri Usa-Venezuela-El Salvador andato in porto a luglio. Anche allora sarebbe bastata una telefonata, almeno per riportare a casa Alberto. Ma non è mai arrivata. Nelle ultime ore si è parlato anche di altri detenuti, ma non tutti loro sono prigionieri politici. Mario Burlò, imprenditore torinese, era a Caracas perché fuggiva dalla giustizia italiana. Luigi Gasperin, petroliere, è stato detenuto nei locali della sua ditta “Tecnica petrolera Wlp C.A” - che aveva collezionato 60 appalti con Pdvsa - durante un blitz dai contorni poco chiari. Il fattore comune: violazione dei diritti processuali e delle libertà fondamentali.\nTuttavia è azzardato definire “prigionieri politici” Burlò e Gasperini. Invece il titolare della Farnesina, Antonio Tajani, non esita a chiamarli così, creando ulteriore confusione in una situazione assai delicata. Preoccupa anche l’inconsistenza dei numeri, che - stando alle dichiarazioni del ministro - cambiano da una settimana all’altra: dalla decina ai ventotto di ieri. Parte così la sgomitata per i rilasci, complici alcuni legali, pronti a cavalcare l’onda mediatica venezuelana. Al punto che la famiglia Trentini e la loro avvocata, Alessandra Ballerini, hanno diffuso una nota chiedendo “a tutti di rispettare la consegna del silenzio indicata da Palazzo Chigi ed evitare qualsiasi strumentalizzazione”, poiché “ogni parola sbagliata può compromettere la liberazione di Alberto” in queste giornate di “angoscia e speranza” per le sorti del cooperante.\nMa la verità è un’altra. Nessuno, neppure la Farnesina, ha piena cognizione di quanti siano i prigionieri, politici e stranieri, reclusi in Venezuela. L’unica vera mappatura è partita nelle ultime ore: un gruppo di senatori americani repubblicani, su incarico dell’amministrazione Trump, ci lavora insieme all’Ong “Justicia, Encuentro y Perdón”, tra i pochi interlocutori affidabili in circolazione. “In passato l’incarico era stato affidato all’oppositrice Machado, ma il suo team consegnava relazioni incomplete, in ritardo e con dati inesatti. È capitato più volte, poi Trump ha perso la pazienza”, dice una fonte delle opposizioni venezuelane a Ilfatto.it, aggiungendo: “A un certo punto gli americani hanno preferito fare da sé, con buoni risultati”.\nMartedì lo stesso Trump ha annunciato la chiusura di un “centro di torture in pieno centro di Caracas”, facendo riferimento all’Helicoide, il penitenziario gestito dal Servizio bolivariano d’Intelligence (Sebin) e nel quale, poche settimane fa, è morto l’ex-governatore di Nueva Esparta Alfredo López. La decisione è stata raggiunta di comune accordo con Rodríguez, in mezzo alle conversazioni sul petrolio e sul ritorno degli investimenti Usa. Altro segnale di apertura è stato lanciato dal Ministero per il potere penitenziario, come si legge su un documento condiviso con Ilfatto.it: da mercoledì a venerdì i prigionieri de El Rodeo I - anche Trentini, con ogni probabilità - possono chiamare regolarmente i loro familiari. Accadrà anche la settimana prossima. Cade inoltre il divieto sull’introduzione di alimenti nel penitenziario.\nL’unico ostacolo alle aperture di Rodríguez è il ministro dell’Interno, Diosdado Cabello, contrario alla linea di dialogo della presidente in carica. Le aperture ne El Rodeo I hanno infatti smentito la sospensione delle visite ai prigionieri, annunciata poche ore prima da Cabello. “Sempre leali, mai traditori”, è il nuovo grido del numero due, insieme ai militari, pronto al braccio di ferro con la nuova presidente.\nIl clima interno resta teso: è in corso lo stato d’eccezione con decine di arresti a chiunque “sostenga” e “promuova” l’intervento militare Usa nel Paese. Ci vanno di mezzo anche i giornalisti. Ma a prevalere, per ora, è la linea dialogante dell’ex-diplomatica, che vanta a sua volta il sostegno condizionato dell’amministrazione Usa. La speranza trova spazio là dove il governo in formazione prevede la nomina di una figura incaricata di verificare, caso per caso, i detenuti da rilasciare prossimamente. Anche grazie al petrolio.",
    "author": "Estefano Tamburrini\nIl Fatto Quotidiano",
    "source": "Il Fatto Quotidiano",
    "published_date": "2026-01-08"
  },
  "https://ristretti.org/e-ora-di-un-indulto-differito-per-salvare-il-carcere-e-la-societa": {
    "title": "È ora di un indulto differito per salvare il carcere e la società",
    "link": "https://ristretti.org/e-ora-di-un-indulto-differito-per-salvare-il-carcere-e-la-societa",
    "content": "Il Foglio, 7 gennaio 2026\nDalla drammaticità del sovraffollamento nasce una proposta di clemenza “preparata e accompagnata”. Un modo per recepire il grido di dolore che si alza dalle nostre carceri. La drammaticità della situazione carceraria impone soluzioni nuove, originali e realistiche, raccogliendo gli appelli accorati di Papa Francesco, di Papa Leone, del presidente della Repubblica Sergio Mattarella e il grido di dolore del mondo penitenziario. La proposta di un indulto “differito” maturata in seno al convegno “Il diritto alla speranza nel cinquantennale dell’Ordinamento penitenziario, nell’anno del Giubileo della Speranza e nel triduo del Giubileo dei Detenuti” intende coniugare responsabilità, sicurezza, speranza, clemenza e prevenzione.\nUn indulto “secco”, infatti, rischia di non risolvere i problemi ed aumentare le criticità, laddove un indulto “preparato ed accompagnato”, con la previsione di una efficacia differita di tre/sei mesi, consentirebbe l’attuazione del trattamento penitenziario del dimittendo e dell’assistenza postpenitenziaria.\nE’ fondamentale dunque dare continuità e consolidare il percorso riabilitativo avviato in carcere con la presa in carico fuori dal carcere da parte del servizio sociale dell’Uepe e l’inserimento nel circuito istituzionale del Consiglio di aiuto sociale, del Comitato per l’occupazione e degli Istituti di giustizia riparativa, con il coinvolgimento delle competenze istituzionali e finanziarie degli Enti pubblici territoriali, della Cassa delle Ammende e delle risorse aggiuntive del terzo settore mediante l’offerta di posti di lavoro, di borse-lavoro, di corsi di formazione professionale, di progetti di serio volontariato, di percorsi di riparazione, mediazione e riconciliazione, in un’ottica di giustizia di comunità.\nCiò fa sì che l’alternativa al carcere non sia il degrado personale, familiare e ambientale seguito dalla recidiva con il ritorno in carcere, ma il progetto di restituzione sociale con la conquista meritata della vera libertà. Illustrando nel maggior dettaglio il significato ed il contenuto della proposta, occorre specificare che l’indulto “differito”, in quanto tale “preparato ed accompagnato”, sia altresì rinunciabile da parte dell’interessato (secondo il principio generale ed al fine di evitare la brusca interruzione di percorsi penitenziari e/o di esecuzione penale esterna), con la previsione di reati ostativi (la cui individuazione non può che rimettersi interamente alle scelte di politica legislativa) e della clausola di ostatività della sottoposizione a misure di sicurezza detentive. (…)\nNello storico messaggio alle Camere dell’8.10.2013 del Presidente Giorgio Napolitano sulla questione carceraria dopo la sentenza Torreggiani si invocava proprio un “indulto accompagnato”: “Ritengo necessario che - onde evitare il pericolo di una rilevante percentuale di ricaduta nel delitto da parte di condannati scarcerati per l’indulto, come risulta essere avvenuto in occasione della legge n. 241 del 2006 - il provvedimento di clemenza sia accompagnato da idonee misure, soprattutto amministrative, finalizzate all’effettivo reinserimento delle persone scarcerate, che dovrebbero essere concretamente accompagnate nel percorso di risocializzazione”.\nSi aggiunga, inoltre, che l’indulto, istituto di rango costituzionale, non può essere aprioristicamente delegittimato in quanto tale, ma va reso funzionale al circuito ordinamentale ordinario ed al bisogno di sicurezza della collettività. A seconda della scelta dell’entità dell’indulto (rimessa alla politica legislativa) varierà l’impatto sul sovraffollamento e sul tempo in cui il sistema penale, processual-penale e penitenziario potrà respirare per riprogettare e mettere in campo le necessarie misure strutturali al fine di evitare il riprodursi dei fenomeni degenerativi attuali e di prevenire possibili nuove condanne in sede europea. Come scrisse il beato Padre Pino Puglisi, Martire della mafia, nella sua lettera di Natale agli amici del quartiere Brancaccio di Palermo detenuti presso il carcere Ucciardone: “…e vorremmo che, quando sarete finalmente liberi, questo contatto continui nel centro di accoglienza, perché riteniamo che, incontrandoci e parlandoci, si possano creare le condizioni di spirito per vivere con quella serenità necessaria per affrontare in maniera diversa le difficoltà della vita. Serenità che porterebbe senz’altro la pace oltre che a voi, anche alle vostre famiglie”.\nSimone Alecci, Sergio Belardinelli, Umberto Curi, Cesare Di Pietro, Luciano Eusebi, Antonietta Fiorillo, Fabio Gianfilippi, Rossella Giazzi, Cosimo Giordano, Filippo Giordano, Franco Maisto, Luigi Manconi, Pasquale Mangoni, Nicola Mazzamuto, Massimo Naro, Gianni Pavarin, Bernardo Petralia, Carlo Renoldi, Bartolomeo Romano, Mario Serio, Nunziante Rosania, Gianni Rossi, Vittorio Trani",
    "author": null,
    "source": "Ristretti Orizzonti",
    "published_date": "2026-01-07"
  },
  "https://ristretti.org/carcere-la-rieducazione-come-diritto-dovere": {
    "title": "Carcere, la rieducazione come diritto-dovere",
    "link": "https://ristretti.org/carcere-la-rieducazione-come-diritto-dovere",
    "content": "di Michele Passione*\nIl Manifesto, 7 gennaio 2026\nAlla fine del 2025 la Corte costituzionale ha depositato quattro sentenze di grande importanza, tra cui la numero 201 relativa alla liberazione anticipata. Con questa pronuncia, la Corte ha ripristinato il potere/dovere del magistrato di sorveglianza di valutare le istanze di liberazione anticipata presentate dal detenuto, anche se in queste non è menzionato uno specifico interesse all’ottenimento del beneficio richiesto: requisito previsto, a pena inammissibilità, dalle recenti modifiche apportate all’articolo 69 bis, comma 3 ordinamento penitenziario, dal decreto legge 92/2024, convertito con legge 112/2024 e dal recentissimo Decreto del presidente della Repubblica 176/2025, pubblicato nelle more del deposito della sentenza.\nIl giudice delle leggi ha considerato recessiva l’affermata finalità deflattiva sottesa al Dl 92/2024, richiamando in proposito la propria sentenza numero 276/1990. La Corte aveva già valorizzato la liberazione anticipata quale “punto di forza dello strumento rieducativo”, un “premio da cogliere in breve lasso di tempo” per lo “sviluppo di un diverso modo di essere, conseguente alla soddisfazione per i risultati raggiunti e alla fiducia acquisita nelle forze del proprio impegno”.\nSi può diversamente opinare sull’utilizzo del termine premio, perché più acconcio parrebbe valorizzare la sentenza numero 17/2021 (che in effetti la Corte richiama), circa “l’importanza d’una tempestiva valutazione del comportamento tenuto dal condannato dai periodi iniziali della sua detenzione, affinché si consolidino stabili atteggiamenti di partecipazione all’offerta rieducativa”. Premiare qualcuno offre infatti un’idea infantilizzante e verticale di una relazione, che invece va intesa quale sinallagma valoriale; conoscere, per riconoscere un cambiamento.\nNon solo; con la sentenza 201 la Corte evidenzia il “collegamento forte tra il diritto al reinserimento sociale e il principio di eguaglianza sostanziale di cui all’articolo 3 comma 2 Costituzione”, la “concreta utopia” di cui parlava Lelio Basso, che impone alla Repubblica di approntare ogni strumento per superare condizioni di sfavore, dovendosi intendere anche “le strutture di esecuzione della pena” quali “formazioni sociali ai sensi dell’articolo 2 della Costituzione, all’interno delle quali la garanzia dei diritti inviolabili dovrebbe essere funzionale a consentire forme di realizzazione della personalità paritarie rispetto alle persone libere”.\nCome si vede, dalle affermazioni della Corte si ricava una concezione dell’uomo e della limitazione della libertà personale sideralmente distante dal buttare la chiave che contraddistingue l’idea ispiratrice della compagine di governo. Non è solo il detenuto, ma prima ancora lo Stato, a dover fare la sua parte.\nA confutare l’obiezione che la novella abbia comportato anche l’introduzione del comma 10 bis all’articolo 656 codice di procedura penale, con onere del pm di indicare nell’ordine di esecuzione il fine pena virtuale, in caso di concessione della liberazione anticipata, la Corte richiama infatti l’importanza di una valutazione periodica e frazionata, semestre per semestre, atta a sostenere e incentivare - quale “potente stimolo” - l’obiettivo costituzionale della rieducazione, inteso quale diritto per il detenuto e dovere per lo Stato, per il contenuto ontologico che la potestà punitiva, e conseguentemente la pena, assumono nel sistema. Al messaggio se fai il bravo uscirai prima la Corte ritiene preferibile, e coerente coi precedenti, un costante cammino di verifica, che possa consentire agli attori del percorso detentivo di restituire il senso cui la pena deve tendere. La Corte ha giustamente valorizzato i precedenti richiamati, rafforzando ulteriormente l’idea che avere cura - e la parola stessa, per l’etimo che la contraddistingue - significhi anche avere coraggio, e agire con cuore, senza paura dei tempi che corrono.\n*Avvocato",
    "author": "Michele Passione",
    "source": "Il Manifesto",
    "published_date": "2026-01-07"
  },
  "https://ristretti.org/anno-nuovo-vita-vecchia-senza-scorte-e-senza-diritti": {
    "title": "Anno nuovo, vita vecchia: senza scorte e senza diritti",
    "link": "https://ristretti.org/anno-nuovo-vita-vecchia-senza-scorte-e-senza-diritti",
    "content": "di Gianni Alemanno e Fabio Falbo\nIl Dubbio, 7 gennaio 2026\nL’anno nuovo è arrivato, molti rappresentanti istituzionali sono venuti a trovarci, ma la vita qua dentro è quella vecchia di persone detenute senza diritti. E la causa di questo non è chissà quale disegno repressivo e securitario. No, è la banalità di una burocrazia che non regge il peso di carceri sovraffollate e senza personale, ma non vuole neppure ammetterlo. Questa banalità burocratica si chiama “mancanza di scorte”. Per mancanza di scorte non viene tutelato il diritto fondamentale alla salute garantito dall’art. 32 della Costituzione: “La Repubblica tutela la salute come fondamentale diritto dell’individuo e interesse della collettività, e garantisce cure gratuite agli indigenti”.\nAccade ad Antonio, di 88 anni, che aspetta diverse visite esterne che sono state più volte soppresse, da anni, non da mesi. Accade a Roberto, 78 anni, che non può curarsi gli occhi nonostante stia perdendo la vista. Accade a Ciro, 33 anni, che ha mani e piedi ridotti in condizioni preoccupanti, ma che non riesce a sapere se ha una “normale” sindrome di Raynaud o una molto più preoccupante dermosclerosi, che può avere gravi e permanenti effetti invalidanti.\nAccade a un numero rilevante di persone detenute di non essere curate in carcere per mancanza di strutture adeguate e di non potersi curare negli ospedali esterni perché, quasi sempre all’ultimo minuto, saltano visite e terapie per “mancanza di scorte” disponibili. Ma la burocrazia, invece di essere la prima a denunciare questo problema, nega l’evidenza. Prima di Natale è venuta a visitare il nostro reparto l’onorevole Pina Picierno che, dopo una serie di testimonianze di persone detenute, ha dovuto ascoltare una vicedirettrice - che l’accompagnava nonostante non fosse del nostro reparto - affermare, anche alzando la voce, che le scorte per gli eventi d’urgenza erano sempre disponibili. Peccato che ci sono state diverse persone detenute che non sono state trasferite nei presidi ospedalieri di riferimento per effettuare dialisi, chemioterapia o altre cure salva vita.\nOltre ai problemi sanitari, ci sono anche i drammi della vita. Alessandro, persona detenuta qui nel nostro reparto, aveva chiesto un permesso di necessità il 15 dicembre per andare a trovare la mamma Graziella ricoverata in fin di vita presso l’ospedale di Formia. Il Giudice di Sorveglianza concede e rende esecutiva l’autorizzazione il 23 dicembre, ma, nonostante le rassicurazioni date, abbiamo assistito increduli alla non ottemperanza dell’ordinanza, per “mancanza di scorte”, anche dopo la morte della mamma in ospedale, avvenuta il 2 gennaio.\nSolo oggi, 4 gennaio, venti giorni dopo la prima richiesta, la scorta è arrivata per portare Alessandro ai funerali della madre. Anche il Magistrato di Sorveglianza, nell’ordinanza in cui concede questo nuovo permesso per “gravi motivi familiari”, chiede alla Direzione di sapere per quali ragioni non è stata data attuazione alla precedente autorizzazione del 23 dicembre.\nAbbiamo assistito per giorni ai pianti e alla disperazione di Alessandro. Voi pensate che vi sia stato un colloquio per scusarsi, un psicologo o educatore che tentasse di giustificare questa mancanza, cercando alleviare il dolore? No, c’è stato solo qualche agente della Penitenziaria che, impietosito, gli ha fatto di sua iniziativa le condoglianze. Tutte le personalità istituzionali che sono venute qui al reparto sono rimaste incredule nel vedere come viene “stoccato il materiale umano” in celle fatiscenti, mentre per il sovraffollamento altre persone sono detenute non in celle ma in salette senza l’abitabilità e senza armadietti, perché queste salette prima erano gli ambienti dedicati alla socialità.\nCosì, quando queste personalità sono accompagnate da una dirigente che si affanna a minimizzare le criticità, c’è da domandarsi se si voglia veramente affrontare i problemi, che non sono solo nostri ma anche degli agenti della Penitenziaria, costretti a turni massacranti in un ambiente degradato. E dobbiamo ricordare che queste personalità non sono venute in carcere in visita turistica, ma per esercitare un ben preciso compito di ispezione previsto dall’Ordinamento.\nOltre al Magistrato di Sorveglianza e alle personalità istituzionali, anche il Garante dei Diritti dei Detenuti della Regione Lazio, professor Anastasia, nel suo rapporto annuale ha sottolineato la preoccupante soppressione delle scorte per il trasferimento delle persone detenute negli ospedali, o presso le chiese e i cimiteri per l’ultimo saluto ai propri cari.\nCi sarà un modo per uscire da questa situazione? Il Dipartimento dell’Amministrazione Penitenziaria non potrebbe chiedere aiuto alle altre Forze dell’Ordine per potenziare, almeno provvisoriamente, il servizio scorte per le persone detenute? Se una volante della Polizia o una gazzella dei Carabinieri può portare qui una persona appena arrestata, perché non potrebbe, in situazioni di emergenza, accompagnarla anche in un ospedale o in una Chiesa? Noi pensiamo che un pubblico ufficiale, soprattutto se è un dirigente, dovrebbe sempre denunciare, o comunque non nascondere, le condizioni insostenibili che è costretto ad affrontare e a gestire. Deve farlo perché il suo primo compito non è quello di coprire le insufficienze della politica o della scala gerarchica, il suo primo compito è quello di tutelare i diritti dei cittadini, anche se sono detenuti. Stiamo dicendo una cosa sbagliata?",
    "author": "Gianni Alemanno",
    "source": "Il Dubbio",
    "published_date": "2026-01-07"
  },
  "https://ristretti.org/intesa-sanpaolo-e-il-sostegno-al-lavoro-che-apre-le-carceri-e-regala-un-futuro": {
    "title": "Intesa Sanpaolo e il sostegno al lavoro che “apre” le carceri e regala un futuro",
    "link": "https://ristretti.org/intesa-sanpaolo-e-il-sostegno-al-lavoro-che-apre-le-carceri-e-regala-un-futuro",
    "content": "di Chiara Pelizzoni\nFamiglia Cristiana, 7 gennaio 2026\nDa questa convinzione nasce l’impegno del gruppo bancario che sostiene la Scuola di Edilizia promossa dalla Fondazione Don Gino Rigoldi nel carcere milanese di Opera oltre a numerosi altri progetti delle case circondariali italiane. Una finestra sul mondo, un ponte oltre le sbarre, una strada verso la libertà e il riscatto sociale: questo rappresenta il lavoro per chi è in carcere. I numeri parlano chiaro: la recidiva nei ventimila carcerati che hanno un contratto di lavoro è del 2%, contro il 70% stimato sull’attuale popolazione carceraria (dati Cnel).\nDon Gino Rigoldi, per 50 anni cappellano del carcere minorile Cesare Beccaria a Milano e presidente del Comitato di Garanzia della Fondazione che porta il suo nome, lo sa e ha deciso di promuovere - all’interno della casa circondariale di Opera - la Scuola di Edilizia, in collaborazione con Assimpredil Ance, Umana, le organizzazioni sindacali del settore edile Feneal Uil, Filca Cisl, Fillea Cgil e la scuola edile di Esem-Cpt, sostenuta da Intesa Sanpaolo. “Un’iniziativa che è un passo verso la piena attuazione dell’articolo 27 della nostra Costituzione: i detenuti hanno ora la possibilità di costruire il proprio futuro in un percorso che inizia all’interno del carcere e, grazie all’applicazione dell’articolo 21 dell’Ordinamento penitenziario, si conclude nella società civile con un lavoro che significa dignità, in grado di fornire i mezzi per realizzare un nuovo progetto di vita”.\nUn progetto che è la risposta a un bisogno fondamentale per il reinserimento sociale delle persone detenute: il lavoro e, in particolare, il lavoro esterno. I beneficiari sono i detenuti di Opera in possesso dei requisiti di legge per uscire dal carcere per motivi di lavoro (art. 21). L’obiettivo: favorire il loro reinserimento sociale, già durante il periodo di carcerazione, grazie alla formazione professionale e al lavoro esterno in applicazione sempre dello stesso articolo. Il progetto prevede l’organizzazione di nove cicli formativi nell’arco di tre anni e al termine delle attività per facilitare l’inserimento lavorativo dei detenuti. Per assicurare la tenuta dei candidati e favorire la loro integrazione, è previsto, infine, un accompagnamento educativo durante tutta la formazione e il tutoraggio nei primi mesi di lavoro.\nIntesa Sanpaolo, attraverso la struttura Intesa Sanpaolo per il Sociale dell’area Social Impact guidata da Paolo Bonassi, ha scelto di realizzare con i suoi formatori programmi gratuiti di orientamento, mirati a sviluppare soft skill, consapevolezza, autonomia e competenze spendibili nel mercato del lavoro che affiancano le conoscenze tecniche attraverso laboratori esperienziali con strumenti indispensabili per il reinserimento professionale. Opera è solo uno dei progetti che rientrano nell’ambito del programma di contrasto alle disuguaglianze promosso dal Consigliere delegato e Ceo Carlo Messina.\nIntesa Sanpaolo agisce sull’Istituto penitenziario Due Palazzi di Padova e su quello Icatt di Eboli. Dal 2020 abbraccia il programma Aiutare chi Aiuta / Giustizia con Misericordia con Caritas italiana; sostiene Golden Links, iniziativa di economia circolare che coinvolge 25 istituti penitenziari per la realizzazione di indumenti nuovi destinati a famiglie in difficoltà; con Wefree Dentro porta il teatro sociale nel carcere minorile di Bari; supporta i laboratori penitenziari Metamorfosi a Bollate, Monza e Napoli per la costruzione di strumenti musicali con il legno delle imbarcazioni dei migranti; ma anche Benu nella sezione femminile di Rebibbia, promosso da Fondazione Severino e Fondazione Pastificio Cerere, e il progetto Fenixs nel carcere di Bollate mettendo a disposizione migliaia di dispositivi informatici dismessi, rigenerati da detenuti formati e assunti dall’impresa sociale, creando così occupazione qualificata all’interno degli istituti stessi.\n“Crediamo che dignità, formazione e lavoro siano leve decisive per ridurre la recidiva e costruire comunità più sicure”, afferma Paolo Bonassi, Chief Social Impact Officer Intesa Sanpaolo, “con iniziative come Scuola di Edilizia a Opera e molti altri progetti negli istituti penitenziari di tutto il Paese, Intesa Sanpaolo offre ai detenuti un’opportunità concreta di riscatto che permette loro di esprimere il proprio potenziale. Non vogliamo offrire solo risposte a bisogni immediati, puntiamo ad avere effetti trasformativi di lungo periodo mettendo in rete istituzioni, imprese e Terzo settore”.",
    "author": "Chiara Pelizzoni\nFamiglia Cristiana",
    "source": "Famiglia Cristiana",
    "published_date": "2026-01-07"
  },
  "https://ristretti.org/carceri-come-discariche-umane-il-sindacato-di-polizia-penitenziaria-ora-chiede-una-rivoluzione": {
    "title": "\"Carceri come discariche umane\", il Sindacato di polizia penitenziaria ora chiede una rivoluzione",
    "link": "https://ristretti.org/carceri-come-discariche-umane-il-sindacato-di-polizia-penitenziaria-ora-chiede-una-rivoluzione",
    "content": "di Lucia Olivieri\nL'Edicola del Sud, 7 gennaio 2026\n\"Rispettiamo la Costituzione anche dietro le sbarre, dando cure vere ai tossicodipendenti e riducendo i suicidi\". \"Le carceri italiane sono diventate discariche umane dove buttare pazzi e tossicodipendenti\". Non usa mezzi termini Federico Pilagatti, segretario nazionale del Sappe, sindacato autonomo di polizia penitenziaria, nel denunciare una situazione al collasso. Dopo la chiusura degli ospedali psichiatrici giudiziari (Opg), migliaia di detenuti con problemi psichiatrici o dipendenze finiscono dietro le sbarre senza assistenza specialistica adeguata: \"Al massimo gocce per dormire o metadone, a causa di un sistema sanitario in default, che non cura nemmeno i cittadini liberi\".\nQuesti soggetti, spiega Pilagatti, diventano preda dei boss carcerari: \"Per una dose o sigarette compiono violenze su compagni o aggressioni agli agenti. Il risultato? Suicidi alle stelle, quasi sempre tra chi ha queste patologie\". Il Sappe punta il dito contro le Rems, i nuovi presidi per malati psichiatrici: \"Totalmente fallite, insufficienti e mal gestite dalle Regioni. Serve un ripensamento urgente: riaprire gli ospedali psichiatrici giudiziari con i correttivi del caso\". Per i giovani tossicodipendenti autori di microcriminalità – \"scippi e furti che terrorizzano le città\" – Pilagatti propone il trasferimento immediato in comunità terapeutiche: \"Un dovere morale per salvare una generazione dalla delinquenza\".\nAltro nodo esplosivo, i detenuti stranieri, quasi il 30% del totale e in crescita: \"Una volta condannati, espulsi subito verso i paesi d’origine. Molti stati civili lo fanno: perché non noi?\". Il sindacato critica la politica divisa: \"Da un lato condoni, dall’altro \"tutti dentro\". Serve unità per risolvere il sovraffollamento vero, non ideologia\". Citando Voltaire – \"la civiltà si misura dalle condizioni delle carceri\" – Pilagatti lancia l’appello: \"Rispettiamo la Costituzione anche dietro le sbarre, dando cure vere e riducendo i suicidi\". Una sfida urgente per il 2026.",
    "author": "Lucia Olivieri",
    "source": "Ristretti Orizzonti",
    "published_date": "2026-01-07"
  },
  "https://ristretti.org/riforma-della-giustizia-non-ce-ancora-una-data-per-il-referendum-ma-si-accende-lo-scontro": {
    "title": "Riforma della giustizia: non c’è ancora una data per il referendum, ma si accende lo scontro",
    "link": "https://ristretti.org/riforma-della-giustizia-non-ce-ancora-una-data-per-il-referendum-ma-si-accende-lo-scontro",
    "content": "di Natale Labia\nL’Edicola del Sud, 7 gennaio 2026\nNon c’è ancora una data ufficiale, ma il clima politico è già incandescente. Lo scontro sul referendum confermativo per la riforma della giustizia è iniziato. A incendiare le polveri è stato un video del comitato per il No nei luoghi di grande transito pedonale, come le stazioni e gli aeroporti cui si sostiene che con la riforma i “giudici dipenderanno dalla politica”. La replica dei sostenitori del Sì non si è fatta attendere. Giorgio Mulè, vicepresidente della Camera (Fi), ha tuonato definendo il video “la madre di tutte le menzogne”. Sulla stessa linea Antonio Di Pietro, tra i fondatori del fronte del Sì, che ha liquidato l’iniziativa come “ingannevole”.\nIntanto, archiviate le festività e incassata la Legge di Bilancio, i partiti puntano dritti alle urne. Con ogni probabilità, la campagna elettorale si chiuderà alla fine di marzo. Tuttavia, la data resta un’incognita: il fronte del No ha già minacciato ricorsi legali qualora il Governo decidesse di accelerare tempi delle votazioni. Mentre tra i sostenitori del Sì sono i berluscones quelli più attivi.\nIn tutte le regioni stanno predisponendo un fitto calendario di appuntamenti. L’obiettivo è rivendicare l’identità del provvedimento, definito dal sottosegretario alla Giustizia Francesco Paolo Sisto come una riforma “voluta e approvata nel nome di Silvio Berlusconi”. Sisto, tra i padri del testo licenziato dopo le due letture per ramo, sarà uno dei volti della campagna per spiegarne le innovazioni strutturali e cioè la Separazione delle carriere tra magistrati inquirenti e giudicanti e lo sdoppiamento del Csm con due organi distinti, uno per la pubblica accusa e uno per i giudici delle sentenze. Parallelamente, prosegue la raccolta firme dei contrari alla riforma. Un’iniziativa che il ministro Nordio, definisce “superflua poiché il referendum c’è già”. Tuttavia, il raggiungimento delle 500mila firme avrebbe un peso importante e potrebbe forzare uno slittamento del voto, offrendo ossigeno ai comitati del No che, al momento, i sondaggi danno come sfavoriti.",
    "author": "Natale Labia",
    "source": "Ristretti Orizzonti",
    "published_date": "2026-01-07"
  },
  "https://ristretti.org/referendum-giustizia-la-sfida-tra-i-magistrati-ecco-tutti-i-nomi-degli-schieramenti-tra-le-toghe": {
    "title": "Referendum Giustizia, la sfida tra i magistrati: ecco tutti i nomi degli schieramenti tra le toghe",
    "link": "https://ristretti.org/referendum-giustizia-la-sfida-tra-i-magistrati-ecco-tutti-i-nomi-degli-schieramenti-tra-le-toghe",
    "content": "di Virginia Piccolillo\nCorriere della Sera, 7 gennaio 2026\nIl procuratore aggiunto Cascini sostiene il “No” alla riforma con la gip Maccora. L’ex procuratore della Cassazione Salvato passa al “Sì”. C’è chi dice No. Ma c’è anche chi dice Sì. E, via via che si avvicina il referendum sulla riforma Nordio - in data ancora da fissare dopo il 15 marzo - cresce la polarizzazione tra le toghe. Con critiche incrociate, amplificate dalla politica. Contro la riforma della separazione delle carriere, doppio Csm con membri togati sorteggiati e istituzione di un’Alta corte disciplinare con sanzioni inappellabili, l’Associazione nazionale magistrati ha fondato il comitato “Giusto dire NO” (qui: cosa cambia con la riforma della Giustizia). Moltissimi si sono già spesi contro la modifica costituzionale, a fianco di battitori liberi come il procuratore di Napoli, Nicola Gratteri.\nNaturalmente ci sono i vertici Anm, a cominciare dal presidente, Cesare Parodi (Mi) e dal segretario generale Rocco Maruotti (Area Dg), pm a Rieti, il vicepresidente Marcello De Chiara, Giudice della Corte d’appello di Napoli (Unicost); e ancora il vicesegretario, pm a Rimini, Stefano Celli, Paola Cervo (Area Dg) giudice di sorveglianza a Napoli, Chiara Salvatori (Mi) giudice civile a Roma, Monica Mastrandrea (Unicost) giudice a Torino.\nMa in campo sono scesi anche l’ex presidente Anm, Giuseppe Santalucia, presidente di sezione in Cassazione, Giuseppe Cascini procuratore aggiunto a Roma, Domenico Pellegrini presidente del Tribunale dei minori di Genova ed Enrico Infante nuovo procuratore di Foggia. Ma anche la presidente dell’ufficio gip Milano, Vincenza Maccora, Cristina Ornano presidente del Tribunale di sorveglianza di Cagliari, Piergiorgio Morosini presidente del Tribunale di Palermo, Mimmo Truppa presidente aggiunto dell’ufficio gip di Bologna, Domenico Santoro gip a Milano, come Chiara Valori.\nSi sono aggiunti ai No anche quelli di Maria Chiara Vannini, giudice del Tribunale delle imprese di Milano, di Rachele Monfredi e Giuseppe Tango, entrambi giudici della sezione lavoro di Palermo. Ma si sono schierati anche Domenico Canosa, consigliere della Corte d’Appello dell’Aquila, Andrea Vacca, pm a Cagliari, il procuratore di Palermo, Maurizio De Lucia, il procuratore generale di Cagliari, Luigi Patronaggio e il procuratore della stessa città, Rodolfo Sabelli, insieme con gli ex presidenti dell’Anm Luca Poniz, ed Eugenio Albamonte, entrambi per il No. Sulle stesse posizioni anche l’ex procuratore di Tivoli, Francesco Menditto, Antonio Balsamo sostituto procuratore generale in Cassazione e Claudio Castelli ex presidente della Corte d’appello di Brescia.\nTra i nomi più conosciuti anche Nino Di Matteo e pensionati come gli ex presidenti della Corte di cassazione, Margherita Cassano ed Ernesto Lupo, e gli ex procuratori di Torino Marcello Maddalena e Giancarlo Caselli. In più, dicono all’Anm, “la stragrande maggioranza degli iscritti che sono il 98% dei magistrati, quasi 9.300”.\nMa si fa sempre più numerosa anche la schiera dei favorevoli alla riforma, accanto all’ex pm di Mani Pulite, Antonio Di Pietro. Tra i fondatori del comitato SìRiforma, presieduto dall’ex vicepresidente della Corte costituzionale, Nicolò Zanon, figurano: il consigliere di Cassazione, Giacomo Rocchi, il procuratore di Parma, Alfonso D’Avino, il procuratore di Lecce, Giacomo Capoccia, il pm Paolo Itri, Rosita D’angiolella, consigliere di Cassazione, Ettore Manca presidente di sezione del Tar di Lecce e componente del Cpga (il Csm dei giudici amministrativi) e Raimondo Orrù, viceprocuratore onorario a Roma. Ma ci sono anche Giuliano Castiglia, ex Gip a Palermo e ora Presidente della Corte di Giustizia Tributaria di Primo Grado di Palermo, e la pm Annalisa Imparato. E ancora il procuratore di Varese, Antonio Gustapane e l’ex procuratore generale della Cassazione, Luigi Salvato, che ha lasciato stupiti i fautori del No per aver cambiato idea: fino a pochi mesi fa definiva la riforma inutile e dannosa. Ma a tenere banco ieri è stato lo scontro sui finanziamenti dei comitati. Nel mirino dei fautori dei Sì sono finiti i fondi che l’Anm sta destinando alla campagna del No. Gaia Tortora all’Anm: “Chi finanzia la vostra campagna?”. Enrico Costa (Fi) rincara: “L’Anm ha già dato al comitato 500 mila euro. Ma perché se un partito riceve da un soggetto più di 100 mila euro viola la legge e nessuno si meraviglia che l’Anm abbia aumentato le quote e le versi al comitato?”. L’Anm: “La campagna è gestita dal comitato GiustodireNo che è di natura civica e riceve contributi dell’Anm e di privati”. E i comitati, aggiunge Maruotti, “non hanno limiti nella raccolta di donazioni, né vi si applica la legge sui finanziamenti ai partiti”",
    "author": "Virginia Piccolillo\nCorriere",
    "source": "Corriere della Sera",
    "published_date": "2026-01-07"
  },
  "https://ristretti.org/pdl-zuncheddu-un-aiuto-immediato-alle-vittime-di-ingiusta-detenzione": {
    "title": "Pdl “Zuncheddu”: un aiuto immediato alle vittime di ingiusta detenzione",
    "link": "https://ristretti.org/pdl-zuncheddu-un-aiuto-immediato-alle-vittime-di-ingiusta-detenzione",
    "content": "camerapenalevittoriochiusano.it, 7 gennaio 2026\nIn media, ogni anno, negli ultimi 30 anni, 960 persone hanno subito una detenzione ingiusta: persone indagate, a volte anche processate, hanno trascorso in carcere periodi più o meno lunghi (a volte lunghissimi) prima di vedere riconosciuta la propria innocenza. Vittime innocenti del potere punitivo dello Stato, in senso tecnico e giuridico, che infatti la Legge prevede vengano risarcite (rectius “riparate”) con un indennizzo a spese dell’Erario che ha un limite di poco più di 500 mila euro. Ma ciò avviene dopo un lungo ed estenuante (ulteriore) iter processuale, spesso anche 10 anni dopo il proscioglimento dalle accuse.\nPer ovviare all’irrazionalità di questo sistema e porre un argine alle ingenti difficoltà economiche a cui è esposto chi si trovi ad affrontare una simile, drammatica, esperienza, la Proposta di Legge di iniziativa popolare che porta il nome di Beniamino Zuncheddu istituisce a favore della vittima una rendita provvisionale mensile, di circa 1.000 € (il doppio dell’assegno sociale), a titolo di anticipo sull’indennizzo dovuto. Questa rendita verrebbe corrisposta sin dalla pronuncia del provvedimento con cui il Giudice stabilisce il proscioglimento di un indagato o di un imputato, che sia stato perciò ingiustamente detenuto.\nL’indennizzo completo sarebbe poi condizionato alla presentazione della formale domanda di riparazione, entro il termine previsto dalla Legge (normalmente due anni dal passaggio in giudicato della sentenza), ma in ogni caso - cioè anche in assenza di una formale domanda di riparazione - i ratei di rendita già versati fino a quel momento non potrebbero essere richiesti indietro dallo Stato.\nSi tratta di una misura equa e logica che anticipa la tutela economica di persone che, per dimostrare la propria innocenza, spesso danno fondo ad ogni loro risparmio, riducendosi a vivere di espedienti, da innocenti. Con l’approvazione della proposta di Legge, lo Stato riconoscerebbe finalmente una tutela tempestiva e effettiva alle vittime del sistema giudiziario che spesso tendiamo a rimuovere dal nostro orizzonte, poiché colpite dallo stigma del processo (ingiusto) e che dovremmo invece considerare, anche per questa ragione, fra le più fragili e vulnerabili.\nTesto del progetto di legge\nArt. 1\n1. Dopo l’articolo 411 del codice di procedura penale è inserito il seguente:\n“411-bis. Provvedimenti in caso di ingiusta detenzione. Nei casi di cui al comma 3 dell’articolo 314, se la persona sottoposta alle indagini ha preannunciato la presentazione della domanda di riparazione per l’ingiusta detenzione ai sensi dell’articolo 315, con il provvedimento che dispone l’archiviazione è ordinata la costituzione provvisoria ed immediatamente esecutiva di una rendita mensile a suo favore pari al doppio dell’assegno sociale a valere sui fondi della Cassa delle ammende. La durata della rendita non può essere inferiore al doppio della durata della custodia cautelare sofferta. Nel computo della durata si tiene conto dei criteri di cui al comma 4 dell’articolo 314. Il diritto alla rendita si estingue se la domanda di riparazione non è presentata entro il termine di cui all’art. 315, ma le somme versate non possono essere ripetute.\n2. Al comma 5 dell’art. 425, dopo la parola “disposizioni”, sono inserite le seguenti:\n“Dei commi 2-bis e 2-ter dell’art. 532 e”\n3. All’articolo 532 del codice di procedura penale, dopo il comma 2, sono inseriti i seguenti:\n“2-bis. Se l’imputato prosciolto perché il fatto non sussiste, per non aver commesso il fatto, perché il fatto non costituisce reato o non è previsto dalla legge come reato, ha preannunciato la presentazione della domanda di riparazione per l’ingiusta detenzione ai sensi dell’articolo 315, con la sentenza è ordinata la costituzione provvisoria e immediatamente esecutiva di una rendita mensile a suo favore pari al doppio dell’assegno sociale a valere sui fondi della Cassa delle ammende. La durata della rendita non può essere inferiore al doppio della durata della custodia cautelare sofferta. Nel computo della durata si tiene conto dei criteri di cui al comma 4 dell’articolo 314. Il diritto alla rendita si estingue se la domanda di riparazione non è presentata entro il termine di cui all’art. 315. Le somme versate non possono essere ripetute, salvo il caso in cui il processo di concluda con sentenza di condanna irrevocabile per il reato che determinò l’applicazione della custodia cautelare.\n2-ter. Le disposizioni del comma precedente si applicano anche al caso di cui al comma 2 dell’articolo 314”.\n4. L’articolo 639 del codice di procedura penale è sostituito dal seguente:\n“Art. 639.-1. La corte di appello, quando pronuncia sentenza di proscioglimento a seguito di accoglimento della richiesta di revisione, anche nel caso previsto dall’articolo 638, ordina:\na) la restituzione delle somme pagate in esecuzione della condanna per le pene pecuniarie, per le misure di sicurezza patrimoniali, per le spese processuali e di mantenimento in carcere e per il risarcimento dei danni a favore della parte civile citata per il giudizio di revisione;\nb) la restituzione delle cose che sono state confiscate, a eccezione di quelle previste nell’articolo 240 comma 2 n. 2 del codice penale;\nc) se nell’istanza di revisione o nelle conclusioni sia stata preannunciata la presentazione della domanda di riparazione dell’errore giudiziario ai sensi dell’art. 643, la costituzione provvisoria ed immediatamente esecutiva di una rendita mensile a favore dell’imputato pari al doppio dell’assegno sociale a valere sui fondi della Cassa delle ammende. La durata della rendita non può essere inferiore al doppio della durata di espiazione della pena e della custodia cautelare eventualmente sofferta. Il diritto alla rendita si estingue se la domanda di riparazione non è presentata entro il termine di cui all’art. 645. Le somme versate non possono essere ripetute, salvo il caso di rigetto con sentenza irrevocabile della richiesta di revisione”.\n5. Al comma 1 dell’articolo 132-bis delle disposizioni di attuazione, di coordinamento e transitorie del codice di procedura penale, dopo la seconda lettera f-bis, è inserita la seguente:\n“f-ter) ai procedimenti di cui agli articoli 315 e 646 del codice di procedura penale”.",
    "author": null,
    "source": "Ristretti Orizzonti",
    "published_date": "2026-01-07"
  },
  "https://ristretti.org/beniamino-zuncheddu-la-mia-vicenda-dimostra-che-senza-il-dubbio-non-puo-esserci-giustizia": {
    "title": "Beniamino Zuncheddu: “La mia vicenda dimostra che senza il dubbio non può esserci giustizia”",
    "link": "https://ristretti.org/beniamino-zuncheddu-la-mia-vicenda-dimostra-che-senza-il-dubbio-non-puo-esserci-giustizia",
    "content": "di Andrea Zedda\nVanity Fair, 7 gennaio 2026\nTrentatré anni in galera da innocente: Beniamino Zuncheddu, vittima del più grave errore giudiziario italiano, ha imparato a non odiare da Rita da Cascia. Ora che è un uomo libero, si impegna affinché la verità vinca sempre. Può davvero bastare un sorriso per alleggerire trentatré anni di prigione? Probabilmente no, e forse una risposta non esiste. Eppure è la sensazione che si prova ascoltando Beniamino Zuncheddu mentre racconta la sua storia. Tutto comincia il 28 febbraio 1991. Beniamino sta guardando il Festival di Sanremo quando alcuni agenti bussano alla porta e lo invitano a seguirli in caserma per dei semplici “accertamenti”: secondo Luigi Pinna, unico sopravvissuto alla strage di Sinnai, dove persero la vita tre persone, Zuncheddu sarebbe l’autore della mattanza. Solo trentatré anni dopo si scoprirà che quel riconoscimento era stato pilotato: un agente di polizia aveva infatti suggerito a Pinna il nome di Beniamino e gli aveva mostrato la sua foto prima dell’identificazione.\n“Gli accertamenti sono durati trentatré anni”, dirà scherzando Beniamino dopo la sua scarcerazione da uomo innocente. Trentatré anni trascorsi dietro le sbarre di tre istituti diversi - Buoncammino, Uta e Badu e Carros, in Sardegna - durante i quali, pur diventando il protagonista del più grande errore giudiziario della storia della Repubblica italiana (è la persona che ha passato più anni in carcere da innocente), non ha mai perso il suo piglio allegro, né la capacità di smorzare ogni tragedia con un sorriso e una battuta.\n“Beniamino si è salvato così, custodendo la verità e proclamandola incessantemente: “Sono innocente”, racconta l’avvocato Mauro Trogu nel libro Io sono innocente, scritto insieme a Zuncheddu e pubblicato da De Agostini. Quando lo sento al telefono per fissare l’intervista si coglie subito la sua estrema gentilezza e forse un filo di diffidenza: sembra ormai abituato ai giornalisti che vogliono sapere di più della sua storia. È il sardo - che mai avrei pensato potesse un giorno servirmi - ad aiutarmi a rompere la sua diffidenza: “La facciamo in sardo? Allora va bene”. La sua è una storia che nessuno crederebbe possibile, ed è proprio l’impossibile a diventare protagonista.\nCome si sopravvive a un’ingiustizia così grande?\n“Con la fede, e con la speranza”.\nHa provato più rabbia o rassegnazione?\n“Un misto di entrambe, in carcere mi aggrappavo a tutto e a tutti i santi, soprattutto a Santa Rita”.\nChi è Santa Rita?\n“La santa degli impossibili. Un giorno, in carcere, ho visto un’icona buttata vicino alla spazzatura. L’ho presa e l’ho messa dove potessero vederla tutti. Mi dava pace. Un giorno era sparita per il vento e l’ho cercata ovunque finché non l’ho trovata. Poi ho scoperto che l’avvocato Trogu era nato proprio il giorno di Santa Rita. Saranno coincidenze, ma a me hanno dato forza”.\nCome si misurano trentatré anni?\n“Con il tempo e con la pazienza, solo così si affronta una cosa del genere, ci si può solo adeguare”.\nContava i giorni?\n“Contavo direttamente gli anni. Ero condannato all’ergastolo, ma mi aggrappavo alla speranza che prima o poi la verità sarebbe venuta a galla”.\nÈ stata la speranza a salvarla?\n“E la fede. Forse davvero Gesù esiste. Ci ho sempre creduto e mi ha aiutato in mezzo a mille tormenti, miei e della mia famiglia”.\nIn tutti quegli anni, quanto ha contato la sua famiglia?\n“La famiglia ti salva. Tuttora mi continuano a mantenere come durante il periodo del carcere, stiamo affrontando tutto insieme, lo Stato si dimentica di te, la giustizia è un vero casino. La giustizia dovrebbe essere davvero giusta. Chi sbaglia dovrebbe pagare, ma c’è chi paga per qualcosa che non ha mai fatto”.\nOggi è libero, ma non ha ancora ricevuto un euro di risarcimento...\n“Zero. Mi hanno detto che per il risarcimento ci vorranno dai cinque agli otto anni. Ho sessantuno anni, nel frattempo chi mi prende a lavorare? Come vivo? Quando devi pagare una cartella lo Stato vuole i soldi subito, ma quando dovrebbe pagare lui, allora servono anni. Per loro siamo numeri, non siamo persone”.\nPer questo la raccolta firme per una nuova legge che tuteli gli ingiustamente carcerati...\n“Sì. Stiamo raccogliendo firme affinché venga riconosciuto un risarcimento minimo immediato - e non definitivo - per le persone ingiustamente carcerate, i soldi giusti per poter ricominciare a vivere. Oggi se voglio andare al bar, devo chiedere i soldi ai miei fratelli o a mio cognato, e non posso nemmeno offrire ai miei amici. Sarà una piccolezza, ma mi fa stare male, se si abbandonano così le persone le si istiga a delinquere”.\nIn carcere è riuscito a lavorare...\n“Sì ma è difficilissimo. In carcere lavoravo, ma venivo pagato una miseria. E da quei soldi dovevi togliere tutto: la spesa, l’affitto del carcere - perché sì, si paga anche quello, 112 euro al mese - la lavatrice, l’asciugatrice, ogni cosa. Se non avevi soldi, semplicemente non ti era concesso. Così non costruisci niente per il futuro. Quando esci sei più povero di quando sei entrato”.\nCom’è la sua vita oggi, a due anni dall’uscita?\n“Adesso sono più tranquillo. Ho ripreso peso, mangio meglio, vivo circondato dalla mia famiglia. Però dentro c’è ancora un nervoso che torna ogni tanto. Cerco di sorridere sempre, perché l’allegria salva. Se ti abbandoni, non combatti più. Se ti abbandoni, non ti salvi più. Io non voglio abbandonarmi”.\nChe mondo ha trovato rispetto a quando l’aveva lasciato?\n“Un mondo totalmente diverso. La gente parla molto meno, è sempre attaccata al telefono. Io a malapena lo so usare: rispondo e chiamo, ma i messaggi li faccio scrivere a mia sorella e a mia nipote”.\nLo usa per telefonare...\n“A quello serve. Mentre ora si usa per tutto. Una volta si andava a trovare un amico senza avvisare, oggi prima devi mandare un messaggio e aspettare. Ora è tutto freddo. Io osservo e cerco di imparare, ma mi sembra tutto nuovo. Poi vedo le persone disperarsi per delle stupidaggini, non posso che ridere”.\nC’è qualcosa che ha imparato in carcere e che oggi si porta dietro?\n“Ho imparato mestieri veri: soprattutto la falegnameria. Con l’articolo 21 uscivo persino a lavorare nei bar e nei ristoranti. Il lavoro mi faceva sentire vivo, anche se poi tornavo dentro”.\nAlmeno a livello morale si sente risarcito?\n“Moralmente sì. Perché la verità è venuta fuori. E la libertà non la paga nessuno, non esiste cifra che la possa pagare. Però il tempo perso e il modo in cui sono stato accusato fanno male allo stesso modo. Sono ferite diverse, ma restano”.\nSi ricorda la prima cosa che ha pensato nel momento in cui è uscito?\n“Ho pensato: “Scappa, vai via prima che qualcuno cambi idea”. Non mi sembrava possibile che mi stessero liberando davvero. Poi ho capito che era finita, o meglio, che stava finendo. Perché le battaglie non mancano: il risarcimento, la legge che vogliamo portare avanti, e aiutare chi ha subito ingiustizie come la mia”.\nProva rancore verso chi ha contribuito alla sua condanna?\n“Per il poliziotto sì. Perché lui doveva essere un esempio. Se chi ti deve proteggere invece ti danneggia, allora è un problema grave. Sicuramente non sono stato l’unico innocente a finire così. Io rispetto le forze dell’ordine, tutti i lavori, ma il lavoro si deve fare come si deve, secondo la legge e la coscienza”.\nE per Luigi Pinna, il testimone che venne convinto a identificarla?\n“È una vittima due volte. Prima è stato ferito, poi è stato confuso e indotto a testimoniare contro di me. Era scioccato, non sapeva cosa diceva. Gli hanno messo davanti una foto e lui ha indicato quella. Non aveva via d’uscita. Io non ce l’ho con lui”.\nSi è mai chiesto perché scelsero proprio lei?\n“Perché ero il più scemo, quello più facile. Quello che non aveva protezioni. Presero il bersaglio più semplice, quello che poteva difendersi di meno”.\nNel libro il suo avvocato parla della cultura del dubbio, ne servirebbe di più. Cos’è per lei il dubbio?\n“Io il dubbio non l’ho mai avuto, perché sapevo di essere innocente. Il problema è che non ce l’avevano gli altri. Il dubbio non conveniva, era scomodo. Ma il dubbio è fondamentale: se non c’è dubbio non c’è giustizia. Nel mio caso tutti sono andati avanti dritti, senza interrogarsi. Finché non è arrivato l’avvocato Trogu”.\nChe cosa ha fatto di diverso lui?\n“Ha fatto una cosa semplice ma decisiva: ha letto le carte. Le ha studiate davvero, tutte. Ci ha lavorato per anni, senza mollare. Ogni settimana mi aggiornava. Non mi ha mai lasciato solo, né come avvocato né come uomo. E poi c’è stata la procuratrice Francesca Nanni: una donna serissima, che guarda ai fatti e non alle scorciatoie. Se ci sono prove condanna, se non ci sono non condanna. È così che dovrebbe funzionare la giustizia. Con loro due è cambiato tutto”.\nC’è qualcosa che ha dovuto imparare da zero nella nuova vita da uomo libero?\n“Praticamente tutto. È come essere un bambino che ricomincia a camminare. Devo imparare a muovermi fuori, a usare le cose che per gli altri sono normali. Ogni giorno è una scoperta. A volte mi fa sorridere, altre volte mi mette alla prova, ma sto imparando”.\nQual è la cosa che il carcere le ha tolto più di tutto?\n“La possibilità di costruire una famiglia. Quello è il dolore che non guarirà mai. Tutto il resto, in un modo o nell’altro, si aggiusta. Ma gli anni che servono per creare una vita insieme a qualcuno non tornano. Quando vedo i miei coetanei diventati nonni penso che avrei potuto essere come loro”.\nOggi come trascorre le sue giornate?\n“Aiuto mia sorella in casa, do una mano a mio fratello, esco con gli amici, faccio un giro in paese. Sto molto in mezzo alla gente, perché mi fa bene. E spesso giro per raccogliere firme, perché questa battaglia non è solo mia: è per tutti quelli che hanno subito ingiustizie e non sono stati ascoltati”.\nHa un sogno oggi?\n“No, non ancora. Vorrei prima chiudere tutte le cose rimaste aperte. Il risarcimento, la legge per chi subisce errori giudiziari, e dare voce a chi non ce l’ha. Anche un solo giorno da innocente in carcere t",
    "author": "Andrea Zedda\nVanity Fair",
    "source": "Vanity Fair",
    "published_date": "2026-01-07"
  },
  "https://ristretti.org/liberazione-anticipata-torna-il-riscontro-semestrale-da-parte-del-mds": {
    "title": "Liberazione anticipata, torna il riscontro semestrale da parte del MdS",
    "link": "https://ristretti.org/liberazione-anticipata-torna-il-riscontro-semestrale-da-parte-del-mds",
    "content": "Il Sole 24 Ore, 7 gennaio 2026\nLa Consulta, sentenza n. 201/2025, afferma che il condannato ha diritto a sollecitare una decisione del giudice al termine di ogni semestre di pena scontata. È costituzionalmente illegittima, per violazione, tra gli altri, dei principi di ragionevolezza e di finalità rieducativa della pena, una norma del 2024 che ha modificato la disciplina della liberazione anticipata (articolo 69-bis della legge sull’Ordinamento penitenziario). Lo ha stabilito la Corte costituzionale con la sentenza n. 201, con cui ha giudicato fondate le questioni di legittimità costituzionale sollevate dai magistrati di sorveglianza di Spoleto e di Napoli.\nLa liberazione anticipata è un beneficio penitenziario che consiste in una detrazione di quarantacinque giorni di pena per ciascun semestre, riconosciuta al condannato che abbia dato prova di partecipare al percorso rieducativo. In tal modo, il detenuto può ottenere l’anticipazione non solo del fine pena, ma anche del momento in cui può accedere ad altri benefici penitenziari che presuppongono l’espiazione di una certa quota di pena.\nFino al 2024, il condannato aveva il diritto di chiedere al magistrato di sorveglianza il riconoscimento della detrazione al termine di ogni semestre scontato. La riforma del 2024 ha previsto invece che l’accertamento dei requisiti per la concessione del beneficio rispetto a tutti i semestri già scontati sia effettuata d’ufficio dal magistrato di sorveglianza in prossimità del fine pena, ovvero in occasione della richiesta del condannato di accedere a un beneficio penitenziario.\nLa Corte ha osservato che questo meccanismo ha fatto “venir meno il riscontro periodico sulla qualità del concreto percorso trattamentale individuale, che era stato sin qui assicurato dalla possibilità di una valutazione frazionata dei presupposti della liberazione anticipata, semestre per semestre, sollecitata da una istanza del detenuto. Tale riscontro, se positivo, assicurava immediatamente a quest’ultimo il diritto alla riduzione di pena: una riduzione, invero, di cui avrebbe usufruito soltanto in futuro, ma sulla quale sin da subito poteva fare affidamento” ragionevolmente certo.\nIl meccanismo di riscontro frazionato circa l’esito positivo delle istanze di liberazione anticipata - ha proseguito la Corte - “costituiva uno stimolo importante, per il condannato, a proseguire sul cammino di cambiamento intrapreso, attraverso la progressiva anticipazione, che in tal modo gli si prospettava, del fine pena e del termine per l’accesso ai benefici”. Allo stesso modo, “l’eventuale diniego della liberazione anticipata con riferimento a un singolo semestre non segnava un irreparabile fallimento del percorso trattamentale, ma costituiva esso stesso stimolo per il condannato a modificare al più presto il proprio comportamento, sì da ottenere la riduzione di pena alla successiva scadenza semestrale. Il tutto nell’ambito di un cammino in cui il condannato dovrebbe idealmente essere aiutato - attraverso un costante dialogo con il magistrato di sorveglianza e il personale dell’amministrazione penitenziaria, nonché con i volontari che quotidianamente dedicano il loro impegno alle carceri italiane - a ritrovare in se stesso le risorse personali indispensabili per realizzare quel processo di cambiamento cui mira, in definitiva, l’articolo 27, terzo comma, della Costituzione.”.\nLa disciplina oggi vigente invece ha invece “cancellato tutti questi riscontri periodici, lasciando il condannato nell’incertezza circa la meritevolezza del percorso nel frattempo compiuto, o viceversa la sua inadeguatezza rispetto alle aspettative dell’ordinamento”. La norma è stata, pertanto, giudicata lesiva del principio della finalità rieducativa della pena, oltre che incoerente rispetto alla stessa funzione della liberazione anticipata, pensata dal legislatore dell’ordinamento penitenziario come strumento atto a favorire quella finalità costituzionale.",
    "author": null,
    "source": "Ristretti Orizzonti",
    "published_date": "2026-01-07"
  },
  "https://ristretti.org/risarcimento-per-detenzione-inumana-competenza-del-mds-anche-dopo-il-fine-pena": {
    "title": "Risarcimento per detenzione inumana, competenza del MdS anche dopo il fine pena",
    "link": "https://ristretti.org/risarcimento-per-detenzione-inumana-competenza-del-mds-anche-dopo-il-fine-pena",
    "content": "di Carmine Paul Alexander Tedesco\nlexced.com, 7 gennaio 2026\nUn ex detenuto aveva richiesto un risarcimento per le condizioni inumane subite in carcere. Il Magistrato di Sorveglianza aveva rigettato la richiesta in quanto l’interessato era stato scarcerato, presumendo una cessazione dell’interesse. La Corte di Cassazione ha annullato tale decisione, stabilendo che la competenza sul risarcimento detenuti spetta al Magistrato di Sorveglianza anche dopo la fine della pena e che il procedimento richiede un’udienza in contraddittorio, non potendo essere deciso “de plano”. La questione del risarcimento detenuti per condizioni di detenzione inumane e degradanti, in violazione dell’art. 3 della Convenzione Europea dei Diritti dell’Uomo (Cedu), è un tema di cruciale importanza. Una recente sentenza della Corte di Cassazione, la n. 40485/2024, ha ribadito principi fondamentali riguardo alla competenza e alla procedura da seguire, anche quando il richiedente viene scarcerato nel corso del procedimento. Questa decisione chiarisce che il diritto a ottenere giustizia non si estingue con la fine della pena.\nUn detenuto aveva presentato un’istanza al Magistrato di Sorveglianza per ottenere una riduzione della pena, ai sensi dell’art. 35-ter dell’Ordinamento Penitenziario. La richiesta era motivata dal grave pregiudizio subito a causa delle condizioni detentive presso la Casa Circondariale, considerate violative dell’art. 3 Cedu. Tuttavia, prima che la sua istanza venisse decisa, il detenuto terminava di scontare la sua pena e veniva scarcerato. Di conseguenza, il Magistrato di Sorveglianza emetteva un decreto ‘de plano’ (cioè senza udienza), dichiarando di non dover procedere sull’istanza, presumendo che, con la liberazione, fosse venuto meno l’interesse del richiedente. L’ex detenuto, tramite il suo legale, impugnava tale decreto, sostenendo la permanenza del suo interesse, non solo per la riduzione di una pena ormai scontata, ma anche per il possibile risarcimento pecuniario. Il Tribunale di Sorveglianza, investito del reclamo, si dichiarava incompetente e riqualificava l’impugnazione come ricorso per Cassazione.\nLa Corte di Cassazione ha accolto il ricorso, annullando il decreto del Magistrato di Sorveglianza e rinviando gli atti allo stesso ufficio per un nuovo giudizio. La Corte ha stabilito che il Magistrato ha errato su due fronti: nel merito, ritenendo cessato l’interesse, e nella procedura, decidendo ‘de plano’ senza garantire il contraddittorio.\nLa sentenza si fonda su consolidati principi giurisprudenziali che meritano di essere analizzati.\n1. La Persistenza dell’Interesse e la Domanda Implicita di Risarcimento - La Corte ha chiarito che la richiesta di riduzione della pena contiene implicitamente anche una domanda di natura risarcitoria. Pertanto, anche se il richiedente viene scarcerato, il suo interesse a ottenere una riparazione per il pregiudizio subito non svanisce. La riparazione può assumere la forma di un risarcimento pecuniario, e il giudice ha il dovere di valutare la domanda sotto questo profilo. La scarcerazione non è una condizione che estingue il diritto.\n2. La Competenza Funzionale del Magistrato di Sorveglianza - Un punto chiave della decisione riguarda la competenza. La Cassazione ha ribadito che la competenza del Magistrato di Sorveglianza in materia di risarcimento detenuti è di natura funzionale. Ciò significa che si determina al momento della presentazione della domanda, quando il richiedente è ancora in stato di detenzione. Questa competenza non viene meno in caso di successiva scarcerazione, poiché si tratta di una competenza radicata e stabile, legata alla funzione specifica del giudice dell’esecuzione penale.\n3. La Violazione del Contraddittorio e la Necessità dell’Udienza - La Corte ha censurato duramente la procedura seguita dal primo giudice. La decisione ‘de plano’, ovvero senza convocare le parti in udienza, ha violato il principio del contraddittorio, un pilastro del giusto processo. In questi casi, il magistrato avrebbe dovuto fissare un’udienza camerale, dando avviso all’interessato e al suo difensore per permettere loro di esporre le proprie ragioni. L’omissione di tale adempimento costituisce una nullità assoluta, insanabile, prevista dall’art. 179 del codice di procedura penale, che impone l’annullamento con rinvio del provvedimento.\nConclusioni - La sentenza n. 40485/2024 della Corte di Cassazione rafforza la tutela dei diritti delle persone che hanno subito condizioni di detenzione inumane. Stabilisce in modo inequivocabile che il diritto al risarcimento non si dissolve con la fine della pena e che la competenza a decidere rimane saldamente nelle mani del Magistrato di Sorveglianza. Soprattutto, riafferma l’importanza del contraddittorio, garantendo che nessuna decisione che incide su diritti fondamentali possa essere presa senza un giusto processo e senza dare voce a chi la richiede. Questa pronuncia rappresenta un importante monito per gli uffici giudiziari e una garanzia fondamentale per la dignità della persona, anche dopo il carcere.",
    "author": "Carmine Paul Alexander Tedesco",
    "source": "lexced.com",
    "published_date": "2026-01-07"
  },
  "https://ristretti.org/violenza-sessuale-di-gruppo-possibile-la-diminuente-per-i-casi-di-minore-gravita": {
    "title": "Violenza sessuale di gruppo, possibile la diminuente per i casi di minore gravità",
    "link": "https://ristretti.org/violenza-sessuale-di-gruppo-possibile-la-diminuente-per-i-casi-di-minore-gravita",
    "content": "Il Sole 24 Ore, 7 gennaio 2026\nLa Consulta, sentenza numero 202/2025, ha dichiarato l’illegittimità costituzionale dell’articolo 609-octies del Cp, per violazione degli articoli 3 e 27 della Costituzione. Qualora la condotta posta in essere dal reo abbia un disvalore significativamente inferiore a quello normalmente associato alla figura astratta del reato, tale da poter essere considerato di sicura minore gravità, è irragionevole che la pena comminata dall’articolo 609-octies del codice penale per il reato di violenza sessuale di gruppo - che il legislatore, nella giusta considerazione dell’elevato disvalore di tale tipologia di reati, ha fissato, nel minimo, in otto anni di reclusione - non possa essere diminuita, così come già previsto per reati altrettanto gravi, come la violenza sessuale e atti sessuali con minorenne.\nÈ quanto ha stabilito la Corte costituzionale, con la sentenza numero 202/2025, che ha dichiarato l’illegittimità costituzionale dell’articolo 609-octies del codice penale, per violazione degli articoli 3 e 27 della Costituzione, nella parte in cui non prevede l’applicabilità della predetta diminuente per i casi di minore gravità.\nLa Corte, nel ribadire la discrezionalità del legislatore nella individuazione delle condotte costitutive di reato e nella determinazione delle relative pene, quale massima espressione di politica criminale, ha, al contempo, confermato l’invalicabile limite della manifesta irragionevolezza. Solo una pena rispettosa del canone della proporzionalità, calibrata sul disvalore del caso concreto, infatti, garantisce una effettiva individualizzazione della pena e la sua funzione rieducativa.\nAlla luce di tali principi la Corte ha osservato che, per il reato di violenza sessuale di gruppo, la mancata previsione di una “valvola di sicurezza” che consenta al giudice di modulare la pena, onde adeguarla alla concreta gravità della singola condotta, può determinare l’irrogazione di una sanzione non proporzionata, in quanto la formulazione normativa dell’articolo 609-octies del codice penale, nella sua ampiezza, è idonea a includere, nel proprio ambito applicativo, condotte marcatamente dissimili, sul piano criminologico e del tasso di disvalore; tanto più in presenza di una cornice edittale del reato caratterizzata - proprio nella giusta considerazione dell’elevato disvalore di tale tipologia di reati e per i pericoli agli stessi correlati - da un minimo di significativa asprezza.\nD’altronde, il maggiore disvalore proprio del reato in esame che, a causa della presenza di più persone riunite, cagiona una lesione particolarmente grave della sfera di autodeterminazione della libertà sessuale della vittima, rispetto agli atti di violenza sessuale posti in essere da una sola persona, è già alla base della previsione di un’autonoma fattispecie di reato (anziché costituire un’aggravante del reato base di violenza sessuale) e, soprattutto, della significativa maggiore severità del relativo trattamento sanzionatorio rispetto alla fattispecie di cui all’articolo 609-bis del codice penale.\nLa mancata previsione di una diminuente - analoga a quella già prevista per i delitti di violenza sessuale e di atti sessuali con minorenne - preclude in definitiva al giudice di calibrare la sanzione sul caso concreto che presenti caratteristiche di minore gravità; quest’ultima, tuttavia, potrà essere individuata nelle sole ipotesi di una condotta avente disvalore significativamente inferiore a quello normalmente associato alla figura astratta del reato, in quanto tale condotta incide comunque sulla libertà di autodeterminazione nella sfera sessuale della persona offesa, che subisce un’aggressione, sia qualitativamente che quantitativamente, più intensa rispetto al caso di violenza sessuale di cui all’articolo 609-bis del codice penale.",
    "author": null,
    "source": "Ristretti Orizzonti",
    "published_date": "2026-01-07"
  },
  "https://ristretti.org/si-alla-messa-alla-prova-del-minore-per-la-violenza-sessuale-di-minore-gravita": {
    "title": "Sì alla messa alla prova del minore per la violenza sessuale di minore gravità",
    "link": "https://ristretti.org/si-alla-messa-alla-prova-del-minore-per-la-violenza-sessuale-di-minore-gravita",
    "content": "Il Sole 24 Ore, 7 gennaio 2026\nLa Consulta, sentenza n. 203/2025, ha dichiarato l’illegittimità costituzionale parziale del co. 5-bis dell’art. 28 del Dpr n. 448 del 1988 nella parte in cui non esclude i casi di minore gravità. La Corte costituzionale si è pronunciata sulle questioni di legittimità costituzionale del comma 5-bis dell’articolo 28 del d.P.R. numero 448 del 1988, introdotto in sede di conversione del decreto-legge numero 123 del 2023 (c.d. decreto Caivano), a tenore del quale non è consentita la sospensione del processo con messa alla prova dell’imputato minorenne quando si procede per violenza sessuale aggravata (ovvero per omicidio o rapina, sempre in forme aggravate); questioni sollevate dai Giudici dell’udienza preliminare dei Tribunali per i minorenni di Roma e Bari.\nInnanzi tutto la Corte ha ritenuto non censurabile, in riferimento agli articoli 3, 27, terzo comma, e 31, secondo comma, della Costituzione, la scelta del legislatore di escludere la messa alla prova del minore per i delitti di violenza sessuale, “reati certamente gravi, spesso commessi, come nella specie, da minori in danno di minori”. Pur ribadito che per il minore “la funzione rieducativa della pena acquisisce un ruolo di speciale preminenza”, e che quindi permane “una eterogeneità teleologica tra la messa alla prova dell’adulto e quella del minore”, la Corte ha rilevato come, anche nel diritto penale minorile, “non possa negarsi un margine di discrezionalità al legislatore nella individuazione dei requisiti di accesso agli strumenti di diversion processuale, anche in funzione della particolare rilevanza del bene giuridico protetto”.\nLa norma censurata è stata invece giudicata sproporzionata nella parte in cui esclude la messa alla prova dell’imputato minorenne anche quando la violenza sessuale rientra nei “casi di minore gravità” per i quali l’articolo 609-bis, terzo comma, del codice penale stabilisce una circostanza attenuante a effetto speciale. L’esclusione della messa alla prova anche in tali ipotesi “frustra in modo manifestamente irragionevole la ratio posta a fondamento della circostanza attenuante in parola”, ovvero assecondare la differente gravità delle specifiche condotte, tramite “la possibilità di diminuire la pena in misura particolarmente significativa, ossia fino a due terzi”.\nL’irragionevolezza è resa manifesta dal rilievo che “a tale significativo riconoscimento della minore gravità del fatto a livello penale sostanziale non corrisponde un’adeguata, diversa considerazione della stessa condotta con riguardo all’istituto della sospensione del processo con messa alla prova”. La Corte ha, quindi, ha dichiarato l’illegittimità costituzionale parziale del comma 5-bis dell’articolo 28 suddetto nella parte in cui non esclude i casi di minore gravità.",
    "author": null,
    "source": "Ristretti Orizzonti",
    "published_date": "2026-01-07"
  },
  "https://ristretti.org/misure-cautelari-il-giudice-dellappello-o-riesame-non-puo-fare-il-gup": {
    "title": "Misure cautelari, il giudice dell’appello (o riesame) non può fare il Gup",
    "link": "https://ristretti.org/misure-cautelari-il-giudice-dellappello-o-riesame-non-puo-fare-il-gup",
    "content": "Il Sole 24 Ore, 7 gennaio 2026\nLa Consulta, sentenza n. 212/2025, ha dichiarato l’incostituzionalità dell’articolo 34, co. 2, del Cpp nella parte in cui non prevede l’incompatibilità. Con la sentenza numero 212 è stata dichiarata l’illegittimità costituzionale, per contrasto con gli articoli 3 e 24, secondo comma, della Costituzione, dell’articolo 34, comma 2, del codice di procedura penale, nella parte in cui non prevede l’incompatibilità con la funzione di giudice dell’udienza preliminare del giudice che, come componente del tribunale dell’appello avverso l’ordinanza che provvede in ordine a una misura cautelare personale nei confronti dell’indagato o dell’imputato, si sia pronunciato su aspetti non esclusivamente formali dell’ordinanza anzidetta.\nÈ stata altresì dichiarata in via conseguenziale, ai sensi dell’articolo 27 della legge numero 87 del 1953, l’illegittimità costituzionale della medesima disposizione, nella parte in cui non prevede l’incompatibilità con la funzione di giudice dell’udienza preliminare del giudice che, come componente del tribunale del riesame, si sia pronunciato sull’ordinanza che dispone una misura cautelare personale nei confronti dell’indagato o dell’imputato. La Corte ha osservato che alla nozione di “giudizio” quale “sede pregiudicata” individuata dal predetto comma 2 dell’articolo 34 del codice di procedura penale va ricondotta anche l’udienza preliminare, come oggi disciplinata.\nHa, inoltre, rilevato che nell’ambito della “attività pregiudicante” va compresa anche l’attività svolta dal giudice in fase di applicazione, modificazione o estinzione di una misura cautelare nonché in sede di riesame e appello ex articoli 309 e 310 del codice di procedura penale, nei limiti in cui, quanto a quest’ultima ipotesi, attraverso l’appello, egli sia chiamato a un sindacato su aspetti sostanziali e non esclusivamente formali dell’ordinanza impugnata.\nSulla base di tali considerazioni, la Corte, con la sentenza numero 131 del 1996, già aveva dichiarato l’illegittimità costituzionale della disposizione censurata, nella parte in cui non prevedeva l’incompatibilità con la “funzione di giudizio” del giudice che, come componente del tribunale del riesame, si fosse pronunciato sull’ordinanza che dispone una misura cautelare personale nei confronti dell’indagato o dell’imputato, nonché del giudice che, come componente del tribunale dell’appello avverso l’ordinanza che provvede in ordine a una misura cautelare personale nei confronti dell’indagato o dell’imputato, si sia pronunciato su aspetti non esclusivamente formali dell’ordinanza anzidetta.\nTale pronuncia concerneva l’incompatibilità con la funzione di giudice del dibattimento e non anche quella con la funzione di giudice dell’udienza preliminare. Ma, stante la riconducibilità dell’udienza preliminare, come attualmente disciplinata, alla nozione di “giudizio”, la Corte ha ritenuto che l’illegittimità costituzionale dell’articolo 34, comma 2, del codice di procedura penale, sussista anche con riferimento allo svolgimento delle funzioni di giudice dell’udienza preliminare.",
    "author": null,
    "source": "Ristretti Orizzonti",
    "published_date": "2026-01-07"
  },
  "https://ristretti.org/lombardia-suicidi-e-sovraffollamento-il-2025-anno-nero-per-le-carceri-lombarde": {
    "title": "Lombardia. Suicidi e sovraffollamento: il 2025 anno nero per le carceri lombarde",
    "link": "https://ristretti.org/lombardia-suicidi-e-sovraffollamento-il-2025-anno-nero-per-le-carceri-lombarde",
    "content": "di Federica Pacella\nIl Giorno, 7 gennaio 2026\nA Pavia tre detenuti si sono tolti la vita, il triste record regionale (dove in totale sono stati 14). Solo Bollate e Voghera sono in regola dal punto di vista della capienza. Quattordici suicidi negli istituti penitenziari lombardi in un anno, più di uno al mese: drammi che hanno interessato quasi tutte le province. Una conta tragica, quella aggiornata dalle Camere Penali, che hanno pubblicato il triste elenco con 80 suicidi in tutta Italia, di cui, appunto, 14 in Lombardia. Sono stati coinvolti quasi tutti gli istituti lombardi: Vigevano, Cremona, Mantova, Bergamo, Milano San Vittore, Monza, Brescia, Busto Arsizio, Como con uno, Milano Bollate con due, Pavia con tre.\nÈ sempre difficile dare un nome alle cause che portano una persona in stato di detenzione a togliersi la vita, ma è ormai riconosciuto che il sovraffollamento è un terreno fertile per il deteriorarsi di situazioni di malessere che possono poi portare ai gesti estremi. E le carceri lombarde, come quelle italiane, soffrono ormai da tempo di un sovraffollamento cronico e drammatico. “Il carcere italiano è ormai ridotto a un contenitore di corpi - denuncia Patrizio Gonnella, presidente di Antigone, che ha fatto un bilancio del 2025 - e ha abdicato alla funzione di reinserimento sociale prevista dalla Costituzione”.\nA livello nazionale, mancano all’appello quasi 18mila posti rispetto alle presenze effettive, con un tasso nazionale di affollamento pari al 138,5%. In alcune carceri lombarde si toccano livelli che ricordano le condizioni che portarono l’Italia alla condanna della Corte Europea dei Diritti dell’Uomo: secondo i dati di sovraffollamentocarcerario.it, che rielabora i numeri del Ministero della Giustizia, al 25 dicembre a Vigevano il tasso è del 236%, a Milano San Vittore del 234%, a Brescia “Nerio Fischione” (ex Canton Mombello) del 212%, a Busto Arsizio del 205%.\nSopra il tasso nazionale medio di sovraffollamento, anche Brescia Verziano, Lodi, Opera, Pavia, Monza, Varese, Como, Bergamo, Mantova, Sondrio, Cremona. Dalle visite effettuate dall’Osservatorio di Antigone in Lombardia, tra dicembre 2024 e gennaio 2026, emerge che il lavoro, fondamentale per il reinserimento in società, è ancora un miraggio per molti: in media, solo il 19,88% delle persone lavora negli istituti lombardi, mentre la percentuale scende a poco più del 7% quando si parla di lavoro per datori esterni.\n“È sempre doloroso tirare le somme di un altro anno di carcere in Italia ma - prosegue Gonnella - il bilancio di fine 2025 è forse il più cupo degli ultimi anni. Perché restituisce l’immagine di un sistema penitenziario che è sempre più in crisi, con tensioni in costante crescita e un silenzio assordante da parte delle istituzioni che rifiutano qualsiasi ipotesi di riforma e qualsiasi intervento che permetterebbe di alleggerire il peso delle carceri, a beneficio delle persone detenute, che vivono ammassate l’una sull’altra e degli operatori che, già sotto organico, denunciano un pesante e crescente stress lavorativo”.",
    "author": "Federica Pacella\nIl Giorno",
    "source": "Il Giorno",
    "published_date": "2026-01-07"
  },
  "https://ristretti.org/puglia-sovraffollamento-suicidi-in-aumento-e-trasferimenti-continui": {
    "title": "Puglia. Sovraffollamento, suicidi in aumento e trasferimenti continui",
    "link": "https://ristretti.org/puglia-sovraffollamento-suicidi-in-aumento-e-trasferimenti-continui",
    "content": "di Valentina Farina*\nbrindisireport.it, 7 gennaio 2026\nLa condizione dei detenuti in Puglia, come nel resto d’Italia, è caratterizzata da un forte sovraffollamento carcerario. Dati statistici dell’amministrazione penitenziaria rilevano al 30 novembre 2025 una presenza negli undici istituti pugliesi di 4.601 persone detenute (di cui 200 donne e 506 stranieri) a fronte di una capienza di 2.945 unità. Il problema del sovraffollamento investe anche le strutture penali minorili, conseguenza dell’applicazione del “Decreto Caivano”, a cui si aggiungono problemi legati a carenze strutturali e di sicurezza e mancanza di personale - a seguito anche dei continui tagli economici effettuati in questi anni dai vari governi che si sono nel tempo succeduti, con una ricaduta significativa sul processo di rieducazione e di reinserimento sociale dei ragazzi detenuti, costretti a vivere “il tempo vuoto della detenzione” e a partecipare a limitate attività scolastiche, formative, sportive, ricreative ed educative.\nNel 2025 l’Ipm di Bari ha dovuto gestire anche eventi critici come l’evasione e gli atti di autolesionismo di alcuni ragazzi, tanto che si è reso necessaria la riapertura dell’Ipm di Lecce per ospitare i ragazzi provenienti da Bari e da altre regioni italiane. Un dato allarmante riguarda l’incremento dei suicidi in carcere: su 238 persone decedute a livello nazionale 79 si sono suicidate, di cui 5 in Puglia, conseguenza di un sistema al collasso che non riesce a tutelare la vita e la dignità delle persone ristrette. Notizia di questi giorni è il terzo suicidio dell’anno nel carcere di Lecce e l’allarme lanciato dai sindacati della Polizia Penitenziaria che denunciano strutture fatiscenti, carenza di personale e di spazi dedicati esclusivamente alla socialità, alla formazione e al lavoro.\nIl sistema sanitario negli istituti penitenziari pugliesi è in affanno per carenza di personale medico e specialistico (in particolare psichiatrico), infermieristico e socio-sanitario necessario per garantire le prestazioni minime per la prevenzione, la diagnosi e, in generale, la tutela della salute.\nL’Associazione Antigone ha rilevato la presenza negli istituti penitenziari dell’8,9 percento di persone detenute con diagnosi psichiatrica grave su 100 istituti visitati, spesso curati con psicofarmaci come strumento principale per il contenimento del disagio sociale anziché ricorrere a percorsi terapeutici e di supporto.\nNon è facile scegliere le tante storie di solitudine e di emarginazione da raccontare, come non è facile affrontare con i familiari lo stato di sofferenza per il suicidio in carcere di un loro congiunto. Ogni cella racconta storie di sofferenza, di attese interminabili e di desiderio di socialità. Ogni vita dietro le sbarre merita la giusta attenzione e tutela per evitare scelte drastiche come il suicidio. Gli atti autolesionistici ci segnalano quanto sia urgente trasformare il carcere da luogo di sofferenza a luogo di rieducazione e responsabilità. I trasferimenti continui da un carcere all’altro rappresentano l’ennesima criticità di un sistema che non tiene conto della necessità di un detenuto di avere vicino l’affetto dei propri cari e di poter scontare la pena nel proprio territorio di appartenenza. La recente normativa sull’affettiva, inoltre, è in molti istituti ancora disattesa.\nA questo scenario si aggiunge la recente circolare del 21 ottobre 2025 emanata dal Dap sulla centralizzazione delle attività di carattere educativo, culturale e ricreativo negli istituti penitenziari italiani che devono essere autorizzati non più dalla direzione del singolo istituto, ma dalla Direzione Generale del Dap di Roma. Questa scelta potrebbe creare un “effetto imbuto”, con ricadute importanti rispetto agli spazi dedicati agli incontri genitori - figli, a spettacoli, concerti, laboratori, gare sportive e progetti educativi, con un probabile allungamento dei tempi per la concessione dei relativi nulla-osta e un impatto significativo sulla qualità detentiva dei detenuti. Il timore è che questa stretta burocratica metta una pietra tombale alle iniziative di inclusione sociale.\nSecondo gli operatori delle cooperative che lavorano da anni all’interno delle carceri, la circolare nasce dalla buona intenzione di dare un ordine al sistema, ma rischia di ignorare il lavoro quotidiano di chi sta in trincea - bloccando o rallentando i percorsi trattamentali, faticosamente costruiti nel tempo e spegnendo il dialogo tra la società esterna e i luoghi di detenzione.\nPertanto, si auspica che le autorità politiche e le istituzioni facciano un ulteriore sforzo per garantire la salvaguardia dei diritti e della dignità dei detenuti, mettendo in campo nuovi progetti che favoriscano concretamente il processo di cambiamento e di reinserimento sociale delle persone ristrette e maggiori interventi finalizzati al sostegno alla genitorialità per la continuità nella cura dei rapporti tra il detenuto/a e i figli.\n*Garante dei detenuti della provincia di Brindisi",
    "author": "Valentina Farina",
    "source": "brindisireport.it",
    "published_date": "2026-01-07"
  },
  "https://ristretti.org/napoli-il-garante-in-visita-a-secondigliano-quei-malati-psichici-invisibili-in-carcere": {
    "title": "Napoli. Il Garante in visita a Secondigliano: “Quei malati psichici invisibili in carcere”",
    "link": "https://ristretti.org/napoli-il-garante-in-visita-a-secondigliano-quei-malati-psichici-invisibili-in-carcere",
    "content": "ottopagine.it, 7 gennaio 2026\nIl Garante Ciambriello denuncia la situazione nelle carceri. Atmosfera inusuale quella che si è respirata ieri nel reparto di articolazione psichiatrica del carcere di Secondigliano, dove si è svolto un pranzo delle festività natalizie promosso e offerto dal Garante Campano delle persone private della libertà personale Samuele Ciambriello. Il pranzo è stato organizzato per le 18 persone ristrette nell’articolazione psichiatrica dell’istituto. Le operatrici volontarie dell’associazione La Mansarda, che da anni si recano settimanalmente e gratuitamente nel reparto dedicando i loro lunedì alle attività con i detenuti, insieme al gruppo del Garante, hanno curato l’allestimento, portando cibo e decorazioni natalizie.\nErano presenti la dott.ssa Concetta Perrotta, responsabile dell’articolazione psichiatrica, la Dott.ssa Luisa Russo, direttrice del Dipartimento di Salute Mentale dell’ASL Napoli 1, e don Antonio Cimmino, cappellano del carcere di Secondigliano.\nIl menù ha previsto antipasti di mare con polipo all’insalata, rustici di salumi e verdure, insalata russa, lasagne alla napoletana come primo piatto, polpette al sugo per secondo con contorno di patate al forno e insalata, pizze di scarole e friarielli. A chiudere il pranzo dolci natalizi della tradizione: struffoli, panettone e pandoro. Al termine, una tombolata con dolciumi e premi ha coinvolto tutti i partecipanti.\nLa giornata ha così permesso di creare uno spazio di gioia e condivisione, di intrattenimento e leggerezza, ma anche di ascolto, confronto e possibilità di espressione personale, in un contesto dove momenti di questo tipo sono particolarmente preziosi.\nA margine dell’iniziativa, il Garante campano Samuele Ciambriello ha dichiarato: “I malati psichici nelle carceri sono invisibili, dimenticati. Compreso qui a Secondigliano, ci sono persone senza relazioni familiari, senza rapporti con il territorio. Chi se ne occupa davvero durante la permanenza in carcere, e chi li accompagna nel corso dei primi momenti di libertà?”.\nIl Garante ha poi richiamato i dati nazionali: “Nelle carceri italiane sono ristrette circa 63 mila persone, di cui 20 mila straniere, 17 mila con problemi di tossicodipendenza e oltre 4 mila con sofferenza psichica conclamata. In Campania le articolazioni psichiatriche attive sono attualmente a Santa Maria Capua Vetere (18 persone), Secondigliano (18 persone) e Salerno (8 persone). Da anni risultano chiuse quelle di Sant’Angelo dei Lombardi e Benevento, così come l’articolazione psichiatrica femminile che era a Pozzuoli, senza che in Campania sia stata riaperta una sezione femminile dedicata. Sono però contento che recentemente nel carcere di Poggioreale, accanto ai due psichiatri a tempo pieno sono arrivati tre nuovi psichiatri part time, così come ho chiesto reiteratamente alle autorità competenti”.\n“Mi chiedo sommessamente - ha aggiunto Ciambriello - ma i detenuti malati di mente con reati gravi, o quelli provenienti da denunce dei familiari e già in cura presso i DSM territoriali, che cosa ci fanno ancora in carcere? Perché ci sono solo due REMS in Campania e perché sulla psichiatria si continuano a fare battaglie ideologiche invece di dare risposte concrete e adeguate?”\nIl Garante ha ricordato inoltre che esistono persone in carcere, ma anche fuori dal carcere, in famiglia e in altri luoghi, che sono in lista d’attesa per l’ingresso in una REMS. “Voglio ricordare a tutti - ha concluso - che due anni fa il Consiglio regionale della Campania, all’unanimità, decise di aprire una nuova Rems nella provincia di Napoli, rispetto alle due esistenti: una a Calvi Risorta e una a San Nicola Baronia”.",
    "author": null,
    "source": "Ristretti Orizzonti",
    "published_date": "2026-01-07"
  },
  "https://ristretti.org/oristano-disordini-in-carcere-dopo-il-trasferimento-di-ottanta-detenuti": {
    "title": "Oristano. Disordini in carcere dopo il trasferimento di ottanta detenuti",
    "link": "https://ristretti.org/oristano-disordini-in-carcere-dopo-il-trasferimento-di-ottanta-detenuti",
    "content": "di Michela Cuccu\nLa Nuova Sardegna, 7 gennaio 2026\nLe mura del carcere di Massama, a Oristano, tornano a tremare. Quella che doveva essere una tranquilla domenica pomeriggio, il 4 gennaio scorso, si è trasformata in poche ore in un teatro di guerriglia. La notizia, trapelata solo oggi, delinea un quadro di tensione altissima che va ben oltre la cronaca di un disordine passeggero. Tutto sarebbe iniziato intorno alle 15. Un gruppo di detenuti avrebbe preso il controllo di un’area dell’istituto dando vita a una protesta violenta: vengono distrutte le cassette degli idranti, trasformando i corridoi in fiumi d’acqua, e vengono mandate in frantumi le lampade, lasciando le sezioni nel buio o sotto luci spettrali. Per impedire l’intervento delle guardie, davanti ai cancelli viene appiccato un fuoco. Nonostante l’organico ridotto ai minimi termini, gli agenti della polizia penitenziaria sono riusciti, con non poca fatica, a riportare la situazione sotto controllo.\nSecondo il sindacato Osapp, quello di Oristano è l’ennesimo campanello d’allarme di un sistema che non regge più. Il segretario generale Leo Beneduci parla chiaramente di una gestione insostenibile, legata alla carenza pesante di personale che determina condizioni estreme e rende la sicurezza “ormai un miraggio”. A dare una risposta più profonda e inquietante, è il garante dei detenuti di Oristano, Paolo Mocci. Ritiene la rivolta una risposta disperata a una decisione del Dipartimento dell’Amministrazione Penitenziaria basata solo sui numeri e non sulle persone: “Negli ultimi quindici giorni, a Massama sono arrivati ottanta detenuti, quasi tutti provenienti dal Regina Coeli di Roma, nonostante i posti disponibili fossero solo cinquanta. Un trasloco di massa avvenuto con modalità scioccanti”. Ancora Paolo Mocci denuncia: “Molti sono stati prelevati dalle loro celle senza il tempo di vestirsi, arrivando in Sardegna con indosso accappatoio e ciabatte. Tra i nuovi arrivati ci sono moltissimi pazienti psichiatrici che in Sardegna non trovano medici e specialisti a sufficienza”.\nSecondo il garante “Trasferire un detenuto con un processo in corso da Roma a Oristano significa rendergli impossibile vedere l’avvocato o riabbracciare i propri cari”. Insomma, per Paolo Mocci, da anni impegnato nella tutela dei diritti delle persone private della libertà, il risultato di questa situazione “è un mix esplosivo: detenuti che chiedono solo di poter tornare vicino alle loro famiglie e ai loro legali, e agenti che si ritrovano a gestire un sovraffollamento improvviso con mezzi insufficienti. L’episodio di Massama non è solo un fatto di cronaca nera, ma il simbolo di una gestione carceraria che, all’alba del 2026, sembra aver smarrito la bussola della dignità e dell’efficienza”.",
    "author": "Michela Cuccu\nLa Nuova Sardegna",
    "source": "La Nuova Sardegna",
    "published_date": "2026-01-07"
  },
  "https://ristretti.org/porto-azzurro-li-le-festivita-vissute-dai-detenuti-e-le-istituzioni-quasi-assenti": {
    "title": "Porto Azzurro (Li). Le festività vissute dai detenuti e le istituzioni quasi assenti",
    "link": "https://ristretti.org/porto-azzurro-li-le-festivita-vissute-dai-detenuti-e-le-istituzioni-quasi-assenti",
    "content": "di Raimonda Lobina*\nelbareport.it, 7 gennaio 2026\nA Natale, si sa, si è tutti più buoni e quest’anno anche il Giubileo dei Detenuti, proclamato da Papa Leone XIV, ha spinto moltissimi pellegrini a Roma, per denunciare le condizioni spesso degradanti di chi è ristretto e per sensibilizzare la società e la politica su queste tematiche. Appunto, la politica e le amministrazioni, le amministrazioni locali, che invitate a far visita al carcere dell’isola e ad essere presenti in modo concreto, non hanno risposto all’invito, salvo due solitarie e timide eccezioni. Appunto, del carcere non se ne vuole occupare nessuno, non se ne parla, fatta eccezione per quando si verificano eventi critici che permettono di dar fiato alle trombe del sensazionalismo e ad evocare rimedi securitari e repressivi.\nMa oggi voglio essere buona e voglio condividere con i lettori una notizia positiva. Infatti, nonostante i tempi difficili che vive la Fortezza di San Giacomo e le mille difficoltà che tutti i diversi attori affrontano quotidianamente, si è riusciti ad organizzare qualche evento. In particolare quello del 18 dicembre quando ha avuto luogo il Concerto di Natale che ha visto coinvolti detenuti e volontari.\nIl pubblico ha partecipato entusiasta e c’è stato anche il tempo per la distribuzione dei diplomi scolastici e delle borse di studio. Questo concerto è il frutto di un lungo lavoro del progetto musicale “Cambio musica” che da un paio di anni circa è attivo presso la Casa di Reclusione di Porto Azzurro e che vede impegnati detenuti e volontari dell’Associazione di volontariato “Dialogo”. Il corso conta circa 15 partecipanti e il gruppo si ritrova due volte alla settimana, nel pomeriggio, con tre volontari.\nLa musica per i detenuti rappresenta un modo per sfogarsi, per esprimere e rielaborare le proprie emozioni, per cercare di arginare quell’infinita solitudine che vivono quotidianamente e che spesso è insopportabile. È un modo per parlare agli altri, per sentirsi un po’ liberi sebbene ristretti, è un modo per comunicare e per comprendere meglio se stessi. Durante questi momenti si suona, si canta e nei mesi dopo l’estate è stato appunto preparato il concerto per Natale.\nAlcuni detenuti hanno veramente talento e una preparazione alle spalle, altri improvvisano un po’ e altri ancora stanno soprattutto imparando a suonare uno strumento. È anche un’occasione per stare insieme, per comunicare e socializzare in modo sano e spontaneo. Ovviamente i volontari sono impegnati gratuitamente mentre gli strumenti musicali e le varie attrezzature sono stati comprati grazie ad un contributo dell’Associazione Soci Coop, sulla scorta di un progetto promosso dall’Associazione di volontariato “Dialogo”.\nLa musica rappresenta dunque una grande opportunità per chi vive la detenzione ma non sempre è valorizzata in modo adeguato. Il teatro, la lettura, la formazione, lo sport sono fondamentali nel percorso di riabilitazione e rieducazione, ma la musica offre qualcosa di più, non conosce confini linguistici, etnici, religiosi, culturali, parla un linguaggio universale ed è un momento veramente liberatorio che migliora il proprio benessere.\nÈ quindi positivo che gli istituti penitenziari incoraggino sempre più la presenza di una sala musica e favoriscano la partecipazione a corsi di musica che valgono forse tanto quanto la presenza in un’aula scolastica o in un campo di calcio. A Porto Azzurro ci stanno provando e il gruppo musica è sempre più affiatato e determinato, grazie anche all’impegno, alla pazienza e alla caparbia dei detenuti, dei volontari e dell’educatore che segue il progetto. Con queste riflessioni, foriere di speranza, auspico che il nuovo anno favorisca una maggiore conoscenza fra mondo carcerario e comunità elbana, per una crescita ed un miglioramento di entrambi.\n*Garante dei diritti dei detenuti della Casa di Reclusione di Porto Azzurro",
    "author": "Raimonda Lobina",
    "source": "elbareport.it",
    "published_date": "2026-01-07"
  },
  "https://ristretti.org/catanzaro-adozione-in-citta-prende-vita-il-progetto-per-i-minori-detenuti": {
    "title": "Catanzaro. “Adozione in Città”, prende vita il progetto per i minori detenuti",
    "link": "https://ristretti.org/catanzaro-adozione-in-citta-prende-vita-il-progetto-per-i-minori-detenuti",
    "content": "catanzarochannel.it, 7 gennaio 2026\nUn’iniziativa nata per offrire ai ragazzi, in particolare stranieri privi di una rete familiare sul territorio italiano o che hanno smarrito ogni riferimento affettivo, un’occasione concreta di relazione, ascolto e reinserimento sociale. Vedere il mare: un desiderio semplice che ha dato avvio alla prima giornata del progetto “Adozione in Città”, promosso dalla Camera Penale “Alfredo Cantàfora” di Catanzaro. Un’iniziativa nata per offrire ai giovani detenuti - in particolare stranieri privi di una rete familiare sul territorio italiano o ragazzi che hanno smarrito ogni riferimento affettivo - un’occasione concreta di relazione, ascolto e reinserimento sociale.\nIl progetto trae origine dal Protocollo d’Intesa sottoscritto il 23 dicembre 2025, simbolicamente nel corso del I Memorial dedicato a Roberto Giglio, tra la Camera Penale di Catanzaro, il Vescovo della Diocesi di Catanzaro-Squillace, il Tribunale per i Minorenni, la Procura della Repubblica presso il medesimo Tribunale e l’Istituto Penale per i Minorenni “Silvio Paternostro” di Catanzaro. Una rete istituzionale ampia e coesa, fondata sulla convinzione che la rieducazione passi innanzitutto attraverso la relazione, la responsabilizzazione e il riconoscimento della persona.\nA promuovere l’iniziativa sono il presidente della Camera Penale Francesco Iacopino, il segretario Antonella Canino, Enzo Galeota - componente del Direttivo e coordinatore dell’Osservatorio Carcere ed Esecuzione Penale - e Francesca De Fine, corresponsabile dell’Osservatorio Giustizia Riparativa. La prima uscita del progetto ha avuto come protagonista “J”, un giovane detenuto il cui nome, in arabo, significa Dono. Una coincidenza dal forte valore simbolico, capace di restituire il senso più profondo dell’iniziativa e dell’impegno che la sostiene.\nNel corso della giornata inaugurale, “J” ha incontrato due famiglie della comunità civile che hanno scelto di aderire ad “Adozione in Città”, offrendo la propria disponibilità a costruire un legame fondato sull’ascolto, sulla presenza e sulla continuità. Un primo, significativo passo verso la creazione di relazioni affettive e sociali capaci di accompagnare il percorso rieducativo e di costruire un ponte reale tra il “dentro” e il “fuori”.\nIl momento più intenso è stato senza dubbio l’incontro con il mare. Accogliendo il desiderio espresso dal ragazzo, gli organizzatori lo hanno accompagnato sul lungomare di Catanzaro Lido, dove ad attenderlo c’erano le famiglie coinvolte: G. e V., S. e R.. La passeggiata, il tempo condiviso, il contatto con l’acqua hanno assunto un valore che andava ben oltre la semplice uscita: il primo gesto concreto di fiducia, di apertura e di reciproco riconoscimento.\n“J” ha vissuto l’esperienza con curiosità e naturalezza, mostrando una spontanea predisposizione al dialogo. Emblematica, in questo senso, la sua risposta a una domanda apparentemente semplice: meglio pranzare fuori o a casa? “Anche casa è fuori”, ha detto, racchiudendo in poche parole il senso più autentico del progetto. Il pranzo, preceduto da un aperitivo preparato dallo stesso ragazzo, si è svolto in un clima di genuina convivialità, fatto di racconti, ascolto e normalità condivisa. Attorno alla tavola non c’erano ruoli né etichette, ma persone che si incontravano, restituendo per qualche ora quella dimensione di quotidianità troppo spesso negata a chi vive una condizione di privazione della libertà.\nAl termine della giornata, visibilmente emozionato, “J” ha voluto ringraziare la Camera Penale “Alfredo Cantàfora” di Catanzaro per il tempo trascorso insieme e per l’opportunità di vivere un’esperienza diversa, capace di lasciare un segno profondo e di aprire uno spiraglio concreto verso un futuro possibile.\nCon “Adozione in Città”, Catanzaro sperimenta un modello di giustizia che non si ferma alla sanzione, ma scommette sulla relazione, sulla responsabilità e sulla possibilità di ricostruire, passo dopo passo, un legame autentico con la comunità. “Come presidente dell’assise dei penalisti catanzaresi - ha dichiarato Francesco Iacopino - avverto il dovere di chiamare a raccolta tutte le realtà associative del territorio. Abbiamo bisogno di associazioni, famiglie e cittadini che, come queste prime coppie, abbiano il coraggio di scommettere sul recupero dei nostri giovani. In questi anni di lavoro nell’ambito dell’esecuzione penale, insieme al Direttivo, abbiamo sperimentato il cuore grande della città di Catanzaro, una comunità dotata di maturità e generosità non comuni”.\n“Ora - ha aggiunto - per alimentare questo nuovo percorso servono persone di buona volontà, ferme nella convinzione che la vera giustizia sia quella che non confonde l’uomo con il suo reato e che non smette mai di offrire, anche a chi ha sbagliato, una sedia alla tavola della civile convivenza. L’invito è aperto: facciamo sì che quel fuori diventi, per ragazzi come “J”, il luogo in cui sentirsi finalmente a casa”.",
    "author": null,
    "source": "Ristretti Orizzonti",
    "published_date": "2026-01-07"
  },
  "https://ristretti.org/siracusa-erbe-officinali-e-pasticceria-il-riscatto-dei-detenuti-con-la-cooperativa-larcolaio": {
    "title": "Siracusa. Erbe officinali e pasticceria, il riscatto dei detenuti con la cooperativa L’Arcolaio",
    "link": "https://ristretti.org/siracusa-erbe-officinali-e-pasticceria-il-riscatto-dei-detenuti-con-la-cooperativa-larcolaio",
    "content": "di Patrizia Caiffa\nb-hop.it, 7 gennaio 2026\nIn Sicilia, sui Monti Iblei e nel carcere Cavadonna a Siracusa, la cooperativa L’Arcolaio crea opportunità di lavoro e inclusione sociale attraverso la coltivazione delle erbe officinali e un laboratorio di pasticceria. Il sole sta per tramontare dolcemente sui Monti Iblei in una giornata di cielo terso. Siamo nel terreno gestito dalla cooperativa sociale L’arcolaio che opera nel carcere maschile di Cavadonna a Siracusa. Da qui il vulcano Etna, la montagna che domina tutta la Sicilia orientale, non si vede. Ma la sua presenza di fuoco si avverte ovunque con una potente vibrazione energetica che entusiasma gli animi.\nL’immersione nella natura e nei profumi delle erbe aromatiche è totale. Uno scenario in parte addomesticato dall’uomo, con i classici muretti in pietra lavica e le trazzere, strade naturali usate dai pastori per portare al pascolo le pecore. Alcune zone sono lasciate selvagge, con alte piante di finocchietto che liberano i loro semi al vento. In altre ci sono coltivazioni di lavanda, timo, origano, salvia, cisto, terebinto, che si usa per il collutorio e l’olio ed è la pianta madre per innestare il pistacchio.\nÈ questo un progetto di agricoltura sociale che offre formazione e lavoro a giovani migranti, ex detenuti e altre persone fragili. Uno dei tanti della cooperativa L’Arcolaio, nata nel 2003 da un pioniere visionario, Giovanni Romano, avviando un panificio che utilizzava grani antichi siciliani nel carcere di Siracusa. Ma la panificazione era complessa perché i prodotti andavano consumati subito, quindi si è deciso di passare alla pasticceria. Attualmente la cooperativa realizza oltre 40 prodotti dolci e salati - tra cui pasta di mandorle, mandorle tostate, salate, pralinate, agrumi canditi, pesti di finocchietto selvatico, mandorle, sali aromatizzati, ortaggi essiccati - e sacchetti di erbe aromatiche bio, che raggiungono tutta Europa e vengono venduti a marchi famosi. Fattura almeno 800.000 euro l’anno e dà lavoro a 14 soci lavoratori. I marchi sono conosciuti perché li troviamo anche nei negozi bio o del commercio equo, nelle grandi catene: tra questi ricordiamo “Dolci evasioni”, “Frutti degli Iblei”.\nL’oasi didattica nei Monti Iblei accoglie visitatori da tutto il mondo. “Stiamo cercando di rendere fruibile questa attività anche ad ospiti esterni, con visite guidate e degustazioni”, racconta a B-Hop Salvo Corso, socio e vicepresidente della Cooperativa L’arcolaio. Un paio di giovani del sovraffollato istituto penitenziario Cavadonna di Siracusa - accoglie 700 persone ma la capienza effettiva sarebbe di 550 - vengono qui ad aiutare nella coltivazione delle erbe aromatiche. Nel laboratorio di pasticceria in carcere lavorano invece 10 persone. Negli anni vi sono passate 500/600 persone. “Per chi fa esperienza con noi il tasso di recidiva si abbassa al 5% Ora con il progetto ‘Jail to job’ puntiamo allo 0%”, dice soddisfatto.\n“Jail to job” è un percorso di inclusione socio-lavorativa per 540 detenuti, con l’obiettivo di arrivare a 180 contrattualizzazioni in tre anni. È promosso dalla cooperativa sociale Rigenerazioni Onlus di Palermo, con la cooperativa Lazzarelle di Napoli ed il sostegno della Fondazione San Zeno. Coinvolge gli istituti penitenziari Ucciardone di Palermo, Cavadonna di Siracusa, le carceri di Noto, Augusta e Pagliarelli Lorusso e Secondigliano.\nLa casa e il terreno di 130.000 metri quadrati per la coltivazione delle erbe officinali sono stati dati in comodato d’uso dalla curia di Siracusa, che ora ha deciso di metterlo in vendita e non si sa quali decisioni verranno prese. La cooperativa collabora con la diocesi anche per un progetto di inserimento lavorativo in agricoltura e ha inoltre acquistato un terreno di fronte al carcere per costruire un nuovo laboratorio più grande, di 600 metri quadri, entro luglio 2027.\nCi accompagna a visitare i campi profumati Giorgio Nichele, di Desenzano del Garda. Dieci anni fa si è trasferito in Sicilia e non l’ha più lasciata. “Ho sempre lavorato con migranti e detenuti - dice -. Qui accogliamo anche ragazzi con esecuzioni penali esterne. Per loro è una opportunità per potersi riscattare ma vanno accompagnati e presi per mano”.\nDopo la raccolta delle erbe si manda tutto in essiccazione in un laboratorio tra Canicattini e Siracusa, dove avviene anche la certificazione bio. “Se avessimo più acqua avremmo più produzione - precisa -. Stiamo anche sperimentando il fico di Palermo e il sommacco per fare il gomasio. E con l’Università di Catania stiamo pensando ad una coltivazione di olio di ricino”. Nell’area didattica accolgono le scuole e spiegano ai ragazzi l’importanza della trasformazione della vita in natura. “I bambini vengono educati al riconoscimento delle erbe spontanee tramite l’olfatto” oppure a scoprire la food forest, ossia una foresta edibile con piante da frutto.\nNel quotidiano non mancano i problemi, come i furti delle attrezzature e gli incendi d’estate. Ma in alcune zone della Sicilia la società civile si auto organizza per dare una mano ai vigili del fuoco e ai forestali. “A giugno facciamo una aratura per circoscrivere il fuoco - spiega Nichele. Facciamo parte di un gruppo Whatsapp con 150 persone e interveniamo con scope e zaini antincendio”. Tante le storie di successo, come quella di Max, che ha lavorato qui da detenuto ed è stato responsabile della produzione in carcere: ora è diventato socio della cooperativa. Le attività e i risultati positivi della cooperativa L’Arcolaio sono la dimostrazione concreta che il carcere, con l’aiuto del privato sociale, può assolvere al suo compito primario previsto dall’articolo 27 della Costituzione, ossia la “rieducazione del condannato per favorirne il reinserimento sociale, non la mera punizione”.",
    "author": "Patrizia Caiffa",
    "source": "Ristretti Orizzonti",
    "published_date": "2026-01-07"
  },
  "https://ristretti.org/bologna-ritagli-di-futuro-le-detenute-riciclano-materiali-di-scarto-della-fondazione-mast": {
    "title": "Bologna. “Ritagli di Futuro”, le detenute riciclano materiali di scarto della Fondazione Mast",
    "link": "https://ristretti.org/bologna-ritagli-di-futuro-le-detenute-riciclano-materiali-di-scarto-della-fondazione-mast",
    "content": "di Vittoria Melchioni\nCorriere di Bologna, 7 gennaio 2026\nOggetti di design vengono prodotti nei laboratori di sartoria (uno interno e uno esterno) della Dozza da detenute ed ex detenute. Il progetto ha l’obiettivo di insegnare una competenza reale per il mondo del lavoro. Ci sono materiali che sembrano aver esaurito il loro compito: manifesti, banner, teli in pvc che hanno raccontato una mostra e poi, silenziosamente, vengono messi da parte. E ci sono persone che, agli occhi della società, rischiano di subire la stessa sorte. È dall’incontro tra questi due “margini” che nasce Ritagli di Futuro, il progetto che unisce sostenibilità ambientale, lavoro dignitoso e inclusione sociale, trasformando materiali dismessi della Fondazione Mast in accessori di design realizzati da donne detenute ed ex detenute.\nIl cuore produttivo dell’iniziativa è Gomito a Gomito, laboratorio sartoriale attivo dal 2010 all’interno della sezione femminile della Casa Circondariale di Bologna. A guidarlo oggi è Anna Romani, presidente dal 2023, che racconta il progetto come un cambio di paradigma: “Noi realizziamo prodotti, ma soprattutto lavoriamo su un’idea diversa di merchandising. Non oggetti seriali senza valore, ma strumenti capaci di redistribuire valore sul territorio, generando impatto sociale e ambientale”.\nIl progetto è coordinato insieme ad Approdi Aps, realtà impegnata nel sostegno psicologico di persone in situazioni di fragilità, dai migranti alle persone detenute. “L’idea - spiega Romani - è che un’istituzione culturale importante come il Mast possa restituire valore alla città sostenendo realtà più piccole come le nostre, senza produrre nulla di nuovo, ma riutilizzando materiali che hanno già raccontato un pezzo della storia culturale di Bologna”.\nAll’interno del carcere, Gomito a Gomito ha un’unità produttiva stabile con lavoratrici assunte; all’esterno, un laboratorio accoglie donne in semilibertà o ex detenute. Il percorso non è simbolico, ma profondamente professionale: formazione, tirocinio, assunzione. “Non è “cucire per passare il tempo” - sottolinea Romani - ma restituire dignità al lavoro. L’obiettivo è che il periodo di detenzione non diventi uno stigma o un buco nel curriculum, ma un tempo che serve a imparare una competenza reale, certificata, spendibile nel mondo del lavoro”.\nIl nome Ritagli di Futuro racchiude questa visione: ritagli come scarti, ma anche come possibilità. “Da ciò che viene percepito come residuale - le persone in carcere, un manifesto che non serve più - può nascere un futuro accessibile a tutti, anche a chi normalmente viene invisibilizzato”, spiega la presidente.\nLe donne coinvolte sono consapevoli di creare pezzi unici, destinati a uscire dal carcere e a essere utilizzati nella vita quotidiana di altri: un gesto concreto che costruisce ponti tra dentro e fuori. Per ora la collezione è un primo esperimento: trousse, pochette e astucci venduti al Mast. Ma l’ambizione è più ampia. “Vorremmo che questo diventasse un modello replicabile - conclude Romani - capace di dimostrare che sostenibilità, cultura e giustizia sociale possono davvero camminare insieme”.",
    "author": "Vittoria Melchioni\nCorriere",
    "source": "Corriere di Bologna",
    "published_date": "2026-01-07"
  },
  "https://ristretti.org/milano-riccardo-muti-tra-i-carcerati-di-opera-nessuno-e-irrecuperabile": {
    "title": "Milano. Riccardo Muti tra i carcerati di Opera: “Nessuno è irrecuperabile”",
    "link": "https://ristretti.org/milano-riccardo-muti-tra-i-carcerati-di-opera-nessuno-e-irrecuperabile",
    "content": "di Enrico Parola\nCorriere della Sera, 7 gennaio 2026\nIl maestro sabato 10 dirige l’Orchestra Cherubini nel carcere milanese. “Devo fare di più per i detenuti. L’opera che metterei in scena? Simon Boccanegra, a cui Verdi fa dire: “E vo gridando: pace!”. Ne abbiamo bisogno tutti”. Qualunque teatro del mondo, in qualunque momento, gli aprirebbe le porte; questa volta è stato lui a sceglierlo, dove ad ascoltarlo ci sarà un pubblico che in larga parte neppure lo conosce. Sabato Riccardo Muti porta la sua Orchestra Cherubini nel teatro del carcere di Opera; con loro il coro La Nave di San Vittore, composto da detenuti e alcuni volontari che li seguono, cui si uniranno gli Ex Scaligeri di buona volontà e il soprano Rosa Feola, per spaziare da Vivaldi al Va’ pensiero e l’Ave Maria dall’Otello.\nMaestro, perché?\n“Con l’iniziativa Vie dell’amicizie del Ravenna Festival avevamo iniziato a suonare in situazioni di grave disagio; nel 1997 andammo a Sarajevo con aerei militari, suonammo in uno stadio ristrutturato per l’occasione, uno scrittore che collaborava con un giornale clandestino pubblicò un articolo in cui ci ringraziava perché avevamo ridato dignità alla madre, che era venuta allo stadio e aveva pianto di commozione. Un conto è suonare per una buona causa tra un pubblico selezionato, un altro è suonare davanti a chi vive quel disagio. Da qui nasce l’idea di suonare nelle carceri, dapprima a Ravenna, quindi a Bollate e nelle carceri minorili di Chicago”.\nChe esperienza è stata?\n“Mi ha segnato nel profondo. All’inizio vieni guardato con sospetto, percepisci la domanda “che vuole questo da noi?”, però stranamente c’è sempre un silenzio curioso - ricordo che, quando a Molfetta, in terza media, ci portavano a teatro, capitava che facessimo una tale caciara da costringere gli attori a implorarci di farli almeno terminare in qualche modo -. Via via che suonavo al pianoforte e raccontavo, come a Bollate, o a Chicago, dove riecheggiavano le note di Macbeth, i ragazzi erano sempre più colpiti, coinvolti. Ho toccato con mano come, a parte casi clinici, non c’è nessuno di irrecuperabile: possono aver ucciso e commesso crimini orribili, ma se gli si pone davanti, nel modo giusto, una bellezza, hanno un cuore che la sa riconoscere e può ancora palpitare per essa. Anche perché non di rado i veri colpevoli siedono impuniti su comode poltrone, queste persone sono vittime che hanno trovato un modo sbagliato per sopravvivere”.\nCom’è stato trovarsi davanti un pubblico che non la tratta come un mito vivente?\n“Mi sembrava di essere tornato ai tempi del ginnasio o delle medie. Potevo essere totalmente me stesso, non percepivo nessuna attesa, nessuna aspettativa, per cui tutto poteva svolgersi nel modo più semplice e naturale possibile”.\nCome li ha conquistati?\n“Non cercando lo show. Mi ha colpito, penso soprattutto ai ragazzi di Chicago, come non fossero presi dalle musiche più scintillanti - country, jazz, rap - ma da quelle più profonde. Quando abbiamo portato Macbeth, alcune ragazze detenute hanno letto dei passaggi di Shakespeare: pagine che, parlando di loro, destavano una comprensione profonda; anche a Opera alcuni detenuti leggeranno dei loro testi”.\nHa poi parlato con loro?\n“Sempre. Il momento delle domande è bellissimo; quando abbiamo portato dei ragazzi di Chicago in teatro, all’intervallo li ho incontrati e abbiamo discusso. Fanno domande profonde, talvolta anche divertenti. La prima che mi hanno rivolto nel carcere minorile maschile è stata: “Quanto guadagni?”.\nGlielo ha detto?\n“Prima gli ho spiegato quante ore passo, ogni giorno, alla mia età, a studiare e ristudiare le partiture”.\nDavanti a tanto bisogno, non si sente impotente?\n“No. Più che un senso di impotenza ho sentito la necessità di fare di più per queste persone”.\nA Opera hanno creato un laboratorio di liuteria: suonerete gli strumenti fabbricati dai detenuti...\n“Col legno dei barconi affondati: legni di morte che diventano strumenti di bellezza”.\nL’opera che allestirebbe in carcere?\n“Simon Boccanegra. Verdi gli fa dire: “E vo gridando: pace! E vo gridando amor”. Ne abbiamo bisogno tutti”.",
    "author": "Enrico Parola\nCorriere",
    "source": "Corriere della Sera",
    "published_date": "2026-01-07"
  },
  "https://ristretti.org/sulmona-aq-poliziotti-e-detenuti-insieme-per-beneficenza-a-casa-gaia": {
    "title": "Sulmona (Aq). Poliziotti e detenuti insieme per beneficenza a Casa Gaia",
    "link": "https://ristretti.org/sulmona-aq-poliziotti-e-detenuti-insieme-per-beneficenza-a-casa-gaia",
    "content": "laquilablog.it, 7 gennaio 2026\nBaschi blu e ristretti uniti in un gesto che va oltre la semplice solidarietà, assumendo un valore sociale e simbolico di grande rilievo, capace di raccontare un’altra idea di giustizia e di comunità. L’iniziativa è stata resa possibile grazie all’impegno del direttore della Casa di Reclusione di Sulmona, il dottor Stefano Liberatore, della coordinatrice dell’area trattamentale, dottoressa Elisabetta Santolamazza, del commissario Francesco Arena e di alcuni esponenti della Polizia Penitenziaria, coordinati dal sovrintendente Tiziana Sciarra. Un’azione condivisa che ha dimostrato come, anche all’interno di un istituto penitenziario, sia possibile accomunare cuori di persone che la vita ha collocato in ruoli contrapposti, trasformando una raccolta fondi in un messaggio potente di umanità e responsabilità.\nQuello vissuto oggi rappresenta un capitolo significativo della storia penitenziaria sulmonese, capace di materializzare in modo concreto i principi costituzionali che guidano l’esecuzione della pena, fondata non solo sulla restrizione ma anche sul recupero e sulla funzione rieducativa. Una vera e propria “storia da Libro Cuore”, che avrebbe potuto ispirare lo stesso Edmondo De Amicis, tanto è forte il valore educativo e simbolico dell’iniziativa.\nIl gesto ha trovato la sua destinazione nella Comunità Educativa “Casa Gaia”, struttura che accoglie minori da 0 a 12 anni, italiani e stranieri, di entrambi i sessi, in situazione di bisogno. I bambini, segnalati dai Servizi Sociali e dall’Autorità Giudiziaria, vengono accompagnati in percorsi educativi residenziali e semiresidenziali, attivi 24 ore su 24 per tutto l’anno. Proprio qui, in un contesto spesso segnato da fragilità e difficoltà profonde, l’iniziativa ha acceso una luce di speranza, dimostrando che anche in un mondo attraversato da troppe ombre possono nascere gesti capaci di restituire fiducia e umanità.",
    "author": null,
    "source": "Ristretti Orizzonti",
    "published_date": "2026-01-07"
  },
  "https://ristretti.org/milano-il-restyling-del-musical-hair-affidato-alla-sartoria-del-carcere-di-san-vittore": {
    "title": "Milano. Il restyling del musical Hair affidato alla sartoria del carcere di San Vittore",
    "link": "https://ristretti.org/milano-il-restyling-del-musical-hair-affidato-alla-sartoria-del-carcere-di-san-vittore",
    "content": "di Angela Iantosca\narticolo21.org, 7 gennaio 2026\nFino all’11 gennaio a Milano (Teatro Carcano) è in scena “Hair The Tribal Love - Rock Musical”, per la regia di Simone Nardini e la produzione Simone Nardini MTS Entertainment in collaborazione con Déjà Donné e il supporto di Teatro Carcano di Milano, Imbonati11 Art Hub e MTS - Musical! The School. Lo spettacolo, che riprende l’acclamata produzione di Mts Entertainment interrotta dalla pandemia, è in una versione completamente rinnovata, con un cast di giovani interpreti, selezionati attraverso quattro mesi di audizioni, tra più di 300 talenti con background artistici diversi, provenienti da tutta Italia. Una edizione che ha una particolarità: in occasione di questa nuova edizione, la produzione ha deciso di affidare il restyling dei costumi e della scenografia alla sartoria delle detenute di San Vittore. Una scelta che nasce dalla volontà di promuovere l’inclusione e l’abbattimento dei muri, sottolineando il messaggio stesso dello spettacolo di pace universale e di libertà incondizionata, priva di qualsiasi giudizio.\nInoltre, in via del tutto eccezionale, nella sola data del 6 gennaio al Teatro Carcano Jacopo Sarno sarà special guest star come interprete del ruolo di Claude. Jacopo Sarno, primo artista non americano della Walt Disney Records, è stato protagonista di numerose serie Disney, come Quelli dell’Intervallo, ed è stato interprete di celebri musical, come la versione italiana teatrale di High School Musical e, più recentemente, di Casanova Operapop di Red Canzian.\nDopo le repliche al Teatro Carcano, lo spettacolo proseguirà la tournée in diverse città italiane, offrendo al pubblico l’opportunità di sperimentare l’intensità e la magia di HAIR. “Abbiamo scelto di programmare “Hair” - spiega il regista Simone Nardini - non solo perché quest’anno il focus del Teatro Carcano è il rifiuto della guerra, ma anche perché ci riporta ad un clima di ideali positivi, inclusivi, solari che in questo momento storico sembriamo avere smarrito. Riascoltare quei testi nella prossimità fisica che crea il teatro, comprenderli appieno grazie alla versione in italiano, diventa quasi un atto di fiducia nel futuro”. Mariangela Pitturru - programmazione e coordinamento artistico Teatro Carcano: “Oggi, come allora, esistono ancora tanti Vietnam e tanti giovani con la voglia di liberarsi dalla schiavitù commerciale della Società. “Hair The Tribal Love-Rock Musical”, coinvolge ancora le platee dopo oltre 50 anni dal suo debutto a Broadway in un momento storico sicuramente più difficile di quello narrato. Quante guerre sono state combattute dopo il Vietnam? Quante guerre sono in corso oggi nel mondo?”.\nHair è una produzione Simone Nardini MTS Entertainment in collaborazione con Déjà Donné e il supporto di Teatro Carcano di Milano, Imbonati11 Art Hub e MTS - Musical! The School. Sotto la guida esperta di Simone Nardini, che cura regia, scene e costumi, lo spettacolo si arricchisce delle coreografie di Valentina Bordi e della direzione canora di Eleonora Mosca. Una band dal vivo, diretta da Eleonora Beddini, accompagna le performance in un’ambientazione immersiva, che coinvolgerà il pubblico in un’esperienza teatrale unica. Le canzoni iconiche, come Aquarius, Hair, Let the sunshine in e Hippie Life, saranno in inglese, mentre gli altri brani del musical sono stati appositamente tradotti in italiano.",
    "author": "Angela Iantosca",
    "source": "Ristretti Orizzonti",
    "published_date": "2026-01-07"
  },
  "https://ristretti.org/vercelli-la-liberta-in-gioco-con-i-detenuti-il-billiemme-cerca-un-allenatore-di-calcio": {
    "title": "Vercelli. La libertà in gioco con i detenuti, il Billiemme cerca un allenatore di calcio",
    "link": "https://ristretti.org/vercelli-la-liberta-in-gioco-con-i-detenuti-il-billiemme-cerca-un-allenatore-di-calcio",
    "content": "di Andrea Zanello\nLa Stampa, 7 gennaio 2026\nÈ il progetto portato avanti dal Garante Pietro Oddo. Cercansi allenatori per la casa circondariale di Billiemme. È in fase embrionale ma già affascina il progetto in cui attraverso il calcio si potrà regalare qualche ora di svago ai detenuti del carcere di Vercelli. Si parte dall’idea di voler valorizzare il campo da calcio presente all’interno del penitenziario. “Abbiamo un bello spazio per giocare e sarebbe bello utilizzarlo il più possibile”, spiega Pietro Oddo, Garante dei detenuti per il comune di Vercelli. Da qui l’idea: organizzare degli allenamenti in cui i detenuti possano essere agli ordini di una guida che li prepari dal punto di vista fisico e da quello tecnico.\n“Per questo - aggiunge Oddo - abbiamo pensato di cercare degli ex calciatori che abbiano giocato a livello professionistico. Ma anche a tecnici che sappiano condurre degli allenamenti e organizzare una squadra. Servirà più di una persona: la base potenziale è di 80 detenuti, da suddividere con 10 appuntamenti a settimana”.\nCome detto per ora è solo un’idea, ma nelle prossime settimane potrebbero già partire dei contatti ufficiali. Non sarebbe nemmeno la prima volta che accade una cosa del genere: nel 2024 nella casa circondariale era andata in scena l’evento “Oltre la rete”, con una partita tra il Team Billiemme composto da una rappresentativa di carcerati e la Primavera della Pro Vercelli. Per un mese la squadra dei detenuti aveva avuto un allenatore professionista che l’aveva preparata all’incontro: Stefano Melchiori, prestato per l’occasione dai bianchi. Inoltre per quell’evento era stato risistemato il manto erboso del campo interno al penitenziario ed erano state cambiate tutte le reti.\nIl calcio in carcere, in passato, aveva visto anche altre iniziative importanti, come le partite tra detenuti e i loro figli allo scopo di mantenere vivi i legami famigliari. Inoltre la tradizione calcistica all’interno del carcere vercellese è di lunga data: in passato, infatti, era presente una squadra formata da detenuti iscritta al campionato Csi, il Forrest. “L’idea - sottolinea il direttore della casa circondariale Giovanni Rempiccia - è quella di provare a formare una nuova compagine per iscriverla ad un campionato dilettantistico: i termini quest’anno scadono tra agosto e settembre. Se si trovassero degli allenatori per preparare la squadra, il progetto potrà decollare”. E così si potrebbero anche disputare delle amichevoli pre campionato.",
    "author": "Andrea Zanello\nLa Stampa",
    "source": "La Stampa",
    "published_date": "2026-01-07"
  },
  "https://ristretti.org/lillusione-securitaria": {
    "title": "L’illusione securitaria",
    "link": "https://ristretti.org/lillusione-securitaria",
    "content": "di Annalisa Cuzzocrea\nLa Repubblica, 7 gennaio 2026\nIl decreto sicurezza approvato ad aprile 2025 è servito a criminalizzare il dissenso, ha inventato 14 nuovi reati, ma non ha fatto nulla per rassicurare gli italiani. Il decreto Caivano ha riempito le carceri di minorenni, portando a una capienza mai raggiunta gli istituti minorili, aumentando la possibilità per i più giovani di scontare la pena in prigioni per adulti e peggiorando così ulteriormente la situazione: sono dati del ministero della Giustizia, non ipotesi, quelli secondo cui la recidiva dei minori aumenta se si sconta la pena in carcere, diminuisce con le misure alternative e la messa in prova. Tra l’altro, molti dei reati per cui i ragazzini vanno in prigione sono legati all’uso di droga. E no, non è in prigione che si guarisce dalla tossicodipendenza.\nQuanto all’immigrazione irregolare, possiamo fare un esercizio di immaginazione: quante cose si sarebbero potute fare per diminuire il fenomeno dei senza dimora, curare il disagio sociale e psichico e allontanare i soggetti estremamente pericolosi con i 670 milioni di euro buttati per gli inutili centri costruiti in Albania? Quanto della situazione di cui soffrono oggi le principali città italiane dipende dal fatto che con il decreto Cutro si è diminuito drasticamente l’investimento in integrazione e ci si è concentrati solo - ed esclusivamente sulla carta - sulla repressione? Per quale ragione un governo di destra continua a pensare che sia meglio lasciare un migrante per strada che permettergli di accedere al sistema di accoglienza ordinaria, da cui sono stati esclusi i richiedenti asilo? In modo da poterne valutare anche la pericolosità sociale, se c’è. A cosa servono le zone rosse nelle città e i daspo se non fanno che allontanare un problema ai margini per poi vederlo tornare in forma di violenza?\nCi sono dati cui il governo Meloni non guarda, e che dovrebbe invece osservare da vicino. La criminalità è aumentata negli ultimi tre anni, e anche in rapporto al 2019, periodo pre-Covid. Prima, era in discesa. Mancano 20mila tra poliziotti e carabinieri e il piano di assunzioni straordinarie varato non copre nemmeno il turn over: quelli che andranno in pensione non saranno sostituiti. Chi vive nel mondo reale sa che è meglio non trovarsi su un treno regionale dopo le sette di sera, che deve guardarsi le spalle nelle stazioni, che per una ragazza è meglio andare in auto da Milano a Monza se ha orari che non le consentono di rientrare con la luce. Tra i reati in continuo aumento, negli ultimi anni, ci sono le violenze sessuali. Si denunciano di più, è vero, ma salgono vertiginosamente anche tra i più giovani.\nQuanto ai ragazzi, bisognerebbe tenersi lontani dai nomi sensazionalistici - maranza, baby gang - e guardare a due dati. Il primo riguarda l’uso del coltello: troppo esteso, assolutamente incontrollato. C’è in Parlamento una proposta del Pd che chiede di vietarne la vendita ai minori. Non basta. Bisognerebbe mettere in atto il divieto - per tutti - di andare in giro per le strade con un’arma offensiva. Con immediato sequestro e pene esemplari. Ma bisognerebbe anche affrontare un tema di cui il governo non si è assolutamente fatto carico: l’Istat ha certificato - per il 2024 - che il 26,7 per cento dei minori in Italia è a rischio povertà ed esclusione sociale. Tra gli stranieri, la percentuale sale al 43,6 per cento. Il disagio sociale, quello psichico - per cui l’Italia spende il 5 per cento del Pil a fronte di una media Ocse dell’11 - non si risolvono con i reati e le pene. Serve un lavoro molto più profondo. E la capacità di guardare la realtà per quella che è.",
    "author": "Annalisa Cuzzocrea\nLa Repubblica",
    "source": "La Repubblica",
    "published_date": "2026-01-07"
  },
  "https://ristretti.org/il-diritto-penale-dellinsicurezza-giuridica-e-sociale": {
    "title": "Il diritto penale dell’insicurezza, giuridica e sociale",
    "link": "https://ristretti.org/il-diritto-penale-dellinsicurezza-giuridica-e-sociale",
    "content": "di Nello Rossi\nquestionegiustizia.it, 7 gennaio 2026\nDiciamolo subito: è stato laborioso e complicato ricostruire la fisionomia del diritto penale che la maggioranza di destra ha prodotto negli anni dell’Esecutivo guidato da Giorgia Meloni. La difficoltà del lavoro collettivo svolto sta nel fatto che si è di fronte a un diritto penale proteiforme, dalle molte e mutevoli sembianze. È un diritto penale del nemico, che sceglie come bersagli della repressione penale quanti vivono nel disagio sociale, gli irregolari, i dissenzienti, i protestatari, gli alternativi e, naturalmente, i migranti. Assumendo una posizione di rigore estremo nei confronti della marginalità sociale, dei reati di strada e di tutte le forme di azione politica e sociale che fuoriescono dai binari della più stretta legalità formale. È un diritto penale dell’amico, declinato, come sottolinea Alessandra Algostino “in senso classista e autoritario”, che attua la depenalizzazione dei reati dei colletti bianchi e introduce tutele privilegiate per le Forze di polizia, così veicolando “l’immagine dello Stato come autorità”. Mostrando indulgenza verso illegittimità, abusi e devianze dei detentori del potere e introducendo nel processo penale sempre più complesse e sofisticate garanzie che, però, saranno utilizzabili solo dai soggetti culturalmente ed economicamente forti e meglio difesi.\nÈ un diritto penale di segno neocorporativo, utilizzato con grande e spregiudicata flessibilità per inviare messaggi rassicuranti a particolari settori della popolazione, a categorie professionali, a segmenti delle istituzioni, anche allo scopo di coprire il vuoto di effettive iniziative di protezione che richiederebbero impegni seri e concreti in termini di uomini e mezzi, più che vacue e stentoree “grida” repressive.\nÈ un diritto penale della perenne emergenza, generato da una decretazione d’urgenza ormai giunta al parossismo e divenuto meccanico riflesso condizionato di risposta agli allarmi lanciati dalla cronaca nera e alle ansie ingenerate nella popolazione da media troppo spesso a caccia di sensazionalismo. È un diritto penale massimo, per il suo gigantismo e per la proliferazione delle fattispecie, delle aggravanti, degli aumenti incontrollati delle pene, in frontale contrasto a quel “diritto penale minimo” che da tante parti, anche a destra, si continua ad invocare.\nÈ un diritto penale erratico, asistematico, imprevedibile, che ha definitivamente abbandonata la strada del tradizionale orientamento “di law and order” per divenire reazione impulsiva al malessere sociale, incurante dei canoni di coerenza, di razionalità giuridica e di ragionevolezza che soli possono garantire l’eguaglianza dei cittadini di fronte alla legge penale.\nInfine, per l’effetto congiunto di queste caratteristiche, il diritto penale di questi anni è anche un diritto dell’insicurezza giuridica e sociale. Insicurezza giuridica, in primo luogo, perché molte delle nuove fattispecie incriminatrici sono indeterminate e perciò creeranno pericolose incertezze tra i cittadini e gli operatori del diritto. Insicurezza sociale, inoltre, perché invece di “strade illuminate” e di presidi umani e tecnologici idonei a proteggere i cittadini contro il crimine si affida tutta la deterrenza alla proliferazione dei reati e all’elevazione delle pene, mentre si moltiplicano, incessanti e martellanti, le aggressioni che mirano a indebolire la magistratura, che è il primo agente della legalità repubblicana.\nIn definitiva, siamo di fronte a un diritto illiberale che rappresenta l’esatto pendant dei progetti autoritari di revisione della Costituzione repubblicana coltivati dalla maggioranza di destra che governa il Paese. Parliamo di progetti chiari, scoperti, esibiti, che puntano da un lato all’accentramento del potere nella figura di un Presidente del Consiglio dei ministri “pigliatutto”, eletto direttamente dal popolo, e, dall’altro, a una riduzione dell’indipendenza del Giudiziario da realizzare anche grazie alla rinascita della corporazione e della gerarchia interna.\nSaranno queste tendenze, accentratrici e verticistiche, a vincere nell’Italia del prossimo futuro, investita - al pari di altri Paesi dell’Occidente - da un’onda di destra che si è diffusa tanto nel Paese dominante, gli Stati Uniti, quanto in molti Stati europei sinora di sicura tradizione democratica?\nE sarà davvero l’autoritarismo la risposta più naturale e meglio accolta dalle opinioni pubbliche dei Paesi democratici al lungo elenco di “paure” - degne di un romanzo di Stephen King - che le turbano: la sostituzione etnica, la minaccia della criminalità, l’insicurezza economica, e via dicendo?\nNell’assoluta incertezza su “come andrà a finire” la fase inquieta che attraversiamo, nutriamo una sola soggettiva certezza: non è il tempo delle posizioni defilate, attendiste, di comodo. Occorre restare saldamente sul fronte dei principi liberali e democratici in politica e dell’Illuminismo e dell’umanità nel campo del diritto penale. Sapendo cogliere ansie ed inquietudini dei nostri concittadini, ma cercando di offrire risposte diverse da quelle indicate da un Governo che, proprio sul terreno delle istituzioni e del diritto penale, sta mostrando il suo volto più aggressivo ed estremista. E continuando tenacemente a indicare alternative praticabili e cure intelligenti e mirate di contro alla indigeribile e fallimentare ricetta della destra: riempire i fogli della Gazzetta Ufficiale di più reati, di più pene, di più vuote minacce di repressione e accentrare la maggior quota di potere politico possibile nell’Esecutivo e nel Premier.\nÈ impossibile ripercorrere, nei limiti di un editoriale, tutti i temi affrontati in questo fascicolo della Trimestrale. Basterà ricordare che il numero spazia dalla cornice costituzionale entro cui si colloca - o, meglio, con cui collide - la nuova legislazione penale alle questioni della sicurezza. Dalle politiche penali dell’immigrazione alla multiforme dimensione del carcere. Dalle innovazioni del processo penale alla disciplina dei reati contro la pubblica amministrazione. Argomenti eterogenei, certo, ma da studiare insieme per fissarli su di un unico supporto come altrettante tessere destinate a comporre il variegato mosaico della politica del diritto penale della destra. Operazione, questa, nella quale sta il pregio e il peculiare valore di questa riflessione collettiva.\nIn chiusura di questo editoriale, una notazione sconsolata e una ottimistica. Enunciamo per prima la ragione di sconforto. Duramente criticato dagli studiosi di diritto penale e dalla magistratura progressista, il “diritto penale della destra” prodotto in questi ultimi anni ha suscitato solo una iniziale reazione di dissenso dell’avvocatura rappresentata dall’Unione delle Camere penali, reazione che si è poi via via stemperata per ragioni di tattica politica. Una parte dell’avvocatura è, infatti, apparsa letteralmente abbacinata dalla promessa della separazione delle carriere e dalla prospettiva di avere di fronte una magistratura divisa e indebolita dalla revisione della Costituzione. Oltre che molto interessata all’idea di veder crescere, in uno con la proliferazione dei reati, garanzie processuali fruibili (solo) dai clienti più abbienti.\nChe dagli attacchi forsennati a tutti i giudici - civili, penali, internazionali, di legittimità - autori di provvedimenti sgraditi non possa venire alcun vantaggio per l’avvocatura è dimostrato da molti segnali istituzionali che dovrebbero essere agevoli da cogliere per chi guida l’Unione. Qui basterà citare solo il Ministro Salvini, che, irritato per una decisione giudiziaria riguardante quattro migranti, ha chiesto, con tono sprezzante: “Ma i migranti avevano l’avvocato sul barcone?”. A dimostrare che non ci può essere vero rispetto e reale apertura alla funzione del difensore in un contesto di acuta insofferenza e di aggressione alla giurisdizione.\nVi è anche però, come avevamo preannunciato, una ragione di ottimismo, beninteso non per la magistratura, ma per il Paese. Il 10 dicembre scorso si è costituito il Comitato nazionale “Avvocati per il No”, con il fine di sensibilizzare l’opinione pubblica sulle ragioni che giustificano il “No” alla riforma costituzionale della magistratura in previsione del prossimo appuntamento referendario. Il presidente del Comitato, Avv. Franco Moretti, ha affermato che è “di fondamentale importanza chiarire che non tutta l’avvocatura è favorevole alla riforma e che esistono avvocati che non sono disposti ad apporre la propria firma su una modifica della Costituzione che, sfruttando l’illusione di una giustizia più giusta, determinerà un’alterazione dell’equilibrio fra i poteri dello Stato a vantaggio della politica e in danno delle persone”.\nTra la tutela del potere e la tutela delle persone, ha aggiunto il presidente Moretti, “gli avvocati hanno la missione morale di scegliere sempre le persone. Per questo crediamo che il “No” sia il voto giusto, anche per chi è a favore della separazione delle carriere: perché la separazione non può essere ottenuta a qualunque costo e men che meno al costo di infettare lo Stato di diritto e i contrappesi tipici dell’equilibrio democratico liberale”. Sapevamo già che non tutta l’avvocatura italiana era riunita sotto la bandiera delle Camere penali e che non condivideva le finalità della revisione costituzionale e i toni truculenti e distruttivi impressi dall’UCPI alla campagna referendaria. Ma l’esplicita rivendicazione di un diverso punto di vista e la presenza di un’altra voce dell’avvocatura rappresentano un fatto importante, destinato a segnare i mesi che precedono il referendum costituzionale, nel corso dei quali si moltiplicheranno le denigrazioni dell’operato della magistratura e le aggressioni al ruolo della giurisdizione.\n*Direttore di Questione Giustizia",
    "author": "Nello Rossi",
    "source": "questionegiustizia.it",
    "published_date": "2026-01-07"
  },
  "https://ristretti.org/morire-di-psichiatria-a-livorno": {
    "title": "Morire di psichiatria a Livorno",
    "link": "https://ristretti.org/morire-di-psichiatria-a-livorno",
    "content": "di Collettivo Antipsichiatrico Antonin Artaud\nosservatoriorepressione.info, 7 gennaio 2026\nApprendiamo che una donna di quarantuno anni, di cui non conosciamo l’identità, si sarebbe suicidata nel bagno del reparto di Psichiatria dell’ospedale di Livorno il 27 dicembre scorso. È successo ancora. Un’altra volta, sempre nello stesso posto. Sempre nell’Spdc (Servizio Psichiatrico Diagnosi e Cura) padiglione 10° degli Ospedali Riuniti di Livorno. L’Asl Toscana Centro, intervenuta a posteriori con una nota diramata ai giornali, parla di un “caso sentinella”: un evento cioè grave, imprevedibile, inaspettato. Imprevedibile? Per quello che ci è dato sapere in pochi anni si sono verificati almeno altri due casi di persone decedute dopo essere state ricoverate all’interno di quello stesso reparto.\nLa mattina del 14 marzo 2017 una ragazza di ventiquattro anni scappa dal reparto di psichiatria di Livorno dove era ricoverata e si toglie la vita gettandosi sotto un treno. Di lei non si conosce neanche il nome. A comunicare la notizia della morte di Guglielmo Antonio Grassi all’inizio di aprile del 2021 è stato invece l’ex-primario in pensione di quello stesso reparto, attraverso una indignata e circostanziata lettera di denuncia alla stampa locale.\nDal suo racconto si evinceva lo stato di generale decadenza del reparto di Psichiatria dell’ospedale di Livorno (sbarre alle finestre, porte chiuse, sfratto dell’Associazione degli utenti, aumento della contenzione meccanica). Grassi muore di polmonite dopo essere stato legato al letto di contenzione per più di sette giorni. La donna deceduta nel pieno delle recenti feste natalizie era uscita dal carcere due settimane prima di morire. Dalla ricostruzione dei giornali risulta che non si sentiva bene e che dopo una visita al pronto soccorso, era stato disposto il suo ricovero (volontario) in Psichiatria nel pomeriggio del 26 dicembre.\nQui, all’interno del bagno, secondo i giornali, si sarebbe soffocata. È risultato inutile qualsiasi tentativo di rianimarla da parte del personale sanitario. La figlia il giorno precedente aveva chiamato in reparto chiedendo inutilmente di parlare con la madre. Ha poi ricevuto la notizia all’una di notte: “Sua madre è morta, si è suicidata”. Insieme ad altri familiari si è immediatamente diretta al padiglione 10, chiedendo di poter entrare.\nAdducendo motivi di sicurezza e procedurali il personale sanitario ha impedito loro di entrare e ha poi chiesto l’intervento di una pattuglia di carabinieri per placare la rabbia dei familiari. La figlia e il marito della donna hanno sporto denuncia. La procura ha avviato un’indagine su quanto accaduto, allo scopo di appurare eventuali responsabilità penali. È stata acquisita la cartella clinica per indagare sulla terapia somministrata, e sono stati ascoltati alcuni dei sanitari che l’hanno presa in carico. La dottoressa di guardia quella notte è stata indagata con l’imputazione provvisoria di omicidio colposo.\nLa salma resta sotto sequestro: è stata disposta l’autopsia, di cui si attendono i risultati. L’Asl Toscana Nord-Ovest ha comunque difeso l’operato del personale, e ha attivato un audit interno per capire cosa sia accaduto con esattezza. Un sindacato di categoria ha puntato il dito contro la carenza di personale. A Livorno prevalgono gli stessi dispositivi custodialistici e post-manicomiali utilizzati nella stragrande maggioranza dei reparti psichiatrici in Italia. Livorno non fa parte dei 24 reparti psichiatrici no-restraint (su 329 totali), gli unici dove non si legano le persone. E a Livorno si muore legati a un letto di contenzione.\nA Livorno nel 10° padiglione le visite esterne sono regolamentate a discrezione del personale sanitario. Troppo spesso questa limitazione comporta sofferenze ulteriori per pazienti e familiari, oltre a una mancanza di controllo su inadempienze e abusi. Possiamo supporre, inoltre, che una persona appena uscita da una reclusione carceraria abbia bisogno di un sostegno e di una risposta adeguata ai propri bisogni.\nFra le altre cose, nelle carceri italiane si vive in una condizione al limite della sopportazione e della stessa dignità umana, dove la somministrazione incontrollata e smisurata di psicofarmaci è nota e costante, a scopo sedatorio e di controllo. Quale trauma ha riportato la donna dopo l’esperienza carceraria? Perché il pronto soccorso ha stabilito di inviarla in Psichiatria? Manca infine una seria elaborazione statistica dei dati riguardanti i suicidi all’interno dei reparti psichiatrici italiani, come avviene invece per i suicidi in carcere.\nCome per le carceri, i suicidi in psichiatria non sono eventi episodici ma strutturali. I suicidi avvenuti all’interno delle istituzioni psichiatriche rappresentano in tutto e per tutto, come per chi si toglie la vita in carcere, delle morti di Stato. Il suicidio svela il cortocircuito che si verifica all’interno dell’istituzione psichiatrica: istituzione teoricamente finalizzata alla cura e che, invece, insinua e finisce per innescare essa stessa i\nfenomeni suicidari.",
    "author": "Collettivo Antipsichiatrico Antonin Artaud",
    "source": "osservatoriorepressione.info",
    "published_date": "2026-01-07"
  },
  "https://ristretti.org/quella-commedia-in-scena-a-caracas": {
    "title": "Quella commedia in scena a Caracas",
    "link": "https://ristretti.org/quella-commedia-in-scena-a-caracas",
    "content": "di Domenico Quirico\nLa Stampa, 7 gennaio 2026\nConversioni, ritrattazioni, apostasie, tradimenti, zig zag, incantamenti, bugie, escandescenze plateali: che balzana commedia umana si recita da due giorni nel Palazzo di Caracas in un gran limbo della informazione e della deformazione. Un cambio di regime con forte puzzo di zolfo e niente aroma di incenso. Quel guastamestieri di Trump, demolitore di ogni tradizione di garbo, becchino del diritto internazionale qualificato ormai come esperimento fallito, ha un merito: le sue azioni sanno metter sulla strada che conduce a vedere tutto quello che c’è di posticcio, di falso e di equivoco in alcuni angolini del mondo. Ora ci sono personaggi pirandellianamente alla ricerca di una maschera, consapevoli che corrono il rischio, indossando quella sbagliata, di finire sulle bancarelle nel reparto della frusaglia a prezzo fisso. O peggio in galera.\nMiguel Maduro: caudillo spietato o rivoluzionario calunniato o banalmente narcotrafficante. Forse le tre cose insieme. Che guaio. Sul fatto che sia un tipo periferico di gran mascalzone, prima che fosse “tradotto” in carcere da sbirri di altissima qualità, pare addirittura gli stessi che diedero la caccia a Bin Laden (entrambi con taglia americana milionaria, segno inequivocabile di grandezza), si assemblava una certa uniformità di occidentale consenso. Maneggiava gli affari del suo Paese certamente con dovizia di vergognosi ripieghi, il raggiro, l’intrigo, le soppiattezze poliziesche, parassitismi praticati con fermezza addirittura eroica. he fosse come si dice “di sinistra” seduceva però i più irriducibili quaresimalisti dei tempi ahimè defunti del “pueblo unido”. Insensibili, costoro, al fatto che lui mettesse grande perizia nell’impegno di tenere milioni dei suoi compatrioti lontano dalle tentazioni del benessere. Nel fronte dei “cattivi” menapopoli Iran, Russia, Cina trovava comode sponde. Adesso però che il Gringo numero uno gli ha fatto il favore di trasformarlo comunque in prigioniero politico gli si offre una ghiotta possibilità, ribaltare il copione e diventare da accusato accusatore. Insomma careggiarsi da nuovo Castro sudamericano! Ma per questa complessa anabasi deve dimostrare che può attingere alle sue remote origini, la teologia della liberazione, il chavismo ante marcia. In fondo qualsiasi truffa politica, come quelle care al codice penale, per avere successo richiede un nucleo di verità.\nSi tenta talora un paragone tra lui e Noriega, altro boss latino-americano prelevato manu militari dagli Stati Uniti e morto da galeotto. Ma “Faccia d’Ananas” era comparsa da cronaca nera, una canaglia a libro paga, guarda un po’!, della Cia. Aveva deciso di mettersi in proprio e per questo fu punito dai suoi datori di lavoro. Noriega a processo poteva soltanto sperare in qualche arzigogolo pandettistico, le colpe le conoscevano a menadito i suoi capiufficio di Washington, gli stessi che lo processavano. Che purtroppo ora trovavano tutto l’interesse, molto egoistico, di toglierlo dal mercato. Noriega era spacciato. E lo sapeva lui per primo.\nMaduro ha la possibilità di attuare la strategia del processo politico, ovvero rovesciare le parti, diventare accusatore dei suoi accusatori. Il fisico del ruolo, baffoni staliniani, occhi che mandano fiamme, oratoria da barricata sindacale, tutta esclamazioni, invettive, slogan, grida. Qualche avvisaglia l’ha già data proclamandosi prigioniero di guerra. Ma siamo solo ai preliminari. Quando inizieranno le udienze (sempre che prudentemente gli americani non dispongano le porte chiuse, ovviamente per ragioni di sicurezza nazionale), allora potrà negare al tribunale il diritto di processarlo perché vittima di un sequestro di persona. In verità la guerra venezuelana di Trump, come sempre avvolta di smargiassate e abissi scuri, gli offre spunti stuzzicanti. Può accreditarsi come l’ennesima vittima delle prevaricazioni dei nordamericani e diventare voce della rabbia dell’America Latina. Sarà lui a processare Trump, l’imperialista, il dittatore planetario e i suoi fondacci melmosi e non viceversa. Forse è un aspetto che alla Casa Bianca non hanno considerato. Un processo è sempre un rischio. È una tribuna, un palco di comizio, una offerta di lotta. Può creare fatti mitologici contro cui non valgono né le prove né il buon senso. Anche se la sentenza è già stata scritta. Ma non si sa mai. Ma le annunciate prove dei legami con i narcos, i supertestimoni? Insinuazioni, sospetti, false notizie… questo processo è un atto politico, non una udienza di pretura. I popoli del subcontinente sono mogi, si obbietta, limati da decenni di liberismo omicida e di populismo sgangherato. Prudenza. Se trovano un eroe anche ambiguo e pieno di macchie vedrete che riempiranno le piazze: nordamericani maledetti, a casa!\nPer sostenere questa parte occorre però che Maduro sia, come racconta lui, un rivoluzionario, che ne abbia la stoffa e ingegno e forza d’animo... cosa di cui ci sono finora motivi per dubitare. Mi ha sempre dato l’idea di un tipo furbo ma primitivo. Per entrare nella parte avrebbe bisogno del francese Jacques Vergés, l’avvocato dei dittatori. Passato alla storia non solo penalistica come l’avvocato del diavolo.",
    "author": "Domenico Quirico\nLa Stampa",
    "source": "La Stampa",
    "published_date": "2026-01-07"
  },
  "https://ristretti.org/non-solo-trentini-28-i-detenuti-politici-italiani-in-venezuela-ecco-chi-sono": {
    "title": "Non solo Trentini: 28 i detenuti “politici” italiani in Venezuela. Ecco chi sono",
    "link": "https://ristretti.org/non-solo-trentini-28-i-detenuti-politici-italiani-in-venezuela-ecco-chi-sono",
    "content": "di Vincenzo R. Spagnolo\nAvvenire, 7 gennaio 2026\nI dati raccolti da Avvenire rivelano un numero alto di persone trattenute nelle carceri perché oppositori di Maduro o con accuse pretestuose. Eccone le storie, mentre Il Governo tratta per la loro liberazione, con la mediazione della Chiesa. Dal 1980, la lugubre silohuette del carcere di massima sicurezza “El Rodeo I” si staglia sul panorama di Guatire, località a 30 chilometri da Caracas. In una cella di quel tetro palazzone con le sbarre, sinistro simbolo dei mali del sistema penitenziario venezuelano e del trattamento inumano riservato a molti detenuti, il cooperante Alberto Trentini attende da 418 giorni la propria liberazione.\nArrestato il 15 novembre 2024 a Guasdualito, nello Stato di Apure, senza precise accuse formali, mentre lavorava per la ong “Humanity and Inclusion”, ora - dopo il terremoto politico innescato dagli Usa - spera che presto arrivi quella notizia che anche la sua famiglia (che lo ha sentito tre volte al telefono, il 15 maggio, il 26 luglio e il 9 ottobre 2025) aspetta con ansia. Nelle ultime ore, il negoziato sotterraneo fra le autorità italiane e i diplomatici della nuova presidentessa Delcy Rodriguez si è intensificato: “Per dovere di riserbo nel pieno delle trattative, come è stato detto autorevolmente da Roma, c’è massima attenzione, massimo impegno dell’ambasciata e del Governo, ma non dico una parola di più, che rischierebbe solo di fare dei danni”, taglia corto l’ambasciatore italiano a Caracas, Giovanni Umberto De Vito.\nIl 23 settembre, quando ha potuto effettuare la prima visita consolare, l’alto diplomatico ha trovato Trentini “dimagrito di 5/6 kg”. E il 27 novembre, durante una seconda visita, il cooperante ha riferito di essere stato rinviato a giudizio. Ma Trentini non è l’unico italiano a condividere quella sorte. Alcuni media hanno ipotizzato una dozzina di casi. In realtà i dati raccolti da fonti dell’esecutivo italiano, che Avvenire ha visionato in esclusiva, riferiscono di 46 connazionali attualmente detenuti in Venezuela. Diversi sono stati arrestati per crimini comuni. Ma fra loro, ben 28 sono reclusi per presunti reati connessi alle vicende politiche del Paese: in particolare, 12 sono stati arrestati in seguito alle elezioni presidenziali del 28 luglio 2024. Ventotto italiani, dunque, non uno solo, su un totale di circa mille “presos politicos” ancora trattenuti dal regime bolivariano, secondo quanto denunciano le associazioni di difesa dei diritti umani.\nIl giornalista Biagio, Daniel l’imprenditore e gli altri 26 italiani - Oltre a Trentini, dunque, altri 25 connazionali (alcuni con doppio passaporto) sono finiti nel mirino degli apparati repressivi venezuelani per aver espresso un’opinione ad alta voce, per il loro mestiere o perché ritenuti in qualche modo “scomodi” per il regime madurista. le loro storie sono poco note all’opinione pubblica. Sette risultano detenuti nel famigerato “Rodeo I”: oltre a Trentini, c’è ad esempio il 47enne Daniel Echenagucia, imprenditore italiano originario di Avellino, marito e padre di due ragazzi. Arrestato illegalmente insieme alla famiglia il 2 agosto 2024, è stato poi trattenuto e sottoposto a “sparizione forzata” (una pratica purtroppo diffusa negli ultimi anni in Venezuela, con diverse decine di casi) per alcune settimane. Ora si trova in una cella non lontana da quella di Trentini, in condizioni estreme di isolamento. Soffre di asma, secondo i familiari ha perso 18 chili e versa in uno stato di prostrazione.\nPoi c’è l’imprenditore torinese Mario Burlò: condannato in primo e secondo grado in un processo di ‘ndrangheta in Piemonte, ma poi assolto in Cassazione per concorso esterno in associazione mafiosa, deve rispondere di indebite compensazioni fiscali legate alla squadra di Basket Auxilium Torino. Ma dal 12 novembre 2024 era sparito nel nulla, finché il Consolato italiano ha confermato il suo arresto, per ragioni ancora non precisate. Sarebbe dimagrito di 20 chili. E ieri i suoi avvocati hanno chiesto attenzione anche sul suo caso. Altri sette prigionieri “politici” italiani si trovano invece nel cosiddetto Helicoide, in uso al Sebin (il servizio di intelligence nazionale), edificio modernista tristemente noto negli ultimi anni come centro di interrogatori ruvidi e torture.\nFra loro c’è il 60enne Biagio Pilieri, italo venezuelano di origini ragusane: giornalista, ex deputato e leader del partito di opposizione “Convergencia”, sarebbe stato arrestato arbitrariamente il 28 agosto 2024 a causa del suo sostegno all’opposizione democratica e del suo lavoro nel campo dell’informazione. Ha moglie e due figli e soffre di diverse patologie. Un mese fa, nello stesso carcere è morto Alfredo Díaz, ex governatore dello Stato di Nueva Esparta, recluso nella stessa cella di Pilieri, che è stato testimone del suo aggravamento. Nei giorni scorsi la moglie di Pilieri, Maria Livia Vasile, e quella di Echenagucia, Marien Padilla, hanno rivolto un accorato appello alle istituzioni italiane: “I nostri mariti sono innocenti. Vi chiediamo di non lasciarli soli di fronte alla malattia, all’abbandono e al rischio di morte. Chiediamo che si faccia tutto ciò che è umanamente possibile per salvare le loro vite e consentire il loro ritorno a casa”.\nIl negoziato del Governo e la mediazione della Chiesa - Secondo quanto riferiscono fonti qualificate ad Avvenire, la trattativa per la liberazione di Trentini si è intensificata negli ultimi mesi. Nel negoziato, ritengono le fonti, avrebbe avuto un ruolo sottotraccia ma cruciale anche la Chiesa cattolica, capace di svolgere una importante azione di mediazione con le autorità venezuelane sul tema dei detenuti politici. Un passaggio sarebbe avvenuto, viene spiegato, il 19 ottobre scorso in occasione della canonizzazione dei primi santi venezuelani (José Gregorio Hernandez Cisneros e Maria Carmen Rendiles Martinez) a cui ha preso parte fra gli altri l’arcivescovo di Caracas, monsignor Raúl Biord Castillo. Di recente, con Maduro ancora presidente, il Governo venezuelano avrebbe preteso un “riconoscimento politico” in cambio della liberazione di Trentini. Poi il blitz militare degli Usa e la sua cattura hanno messo una nuova interlocutrice, la neopresidente Delcy Rodriguez, di fronte al Governo Meloni.\n“Speriamo che con lei il dialogo sia più facile”, valuta il ministro degli Esteri Antonio Tajani. La trattativa, ora divenuta politica, conta sul supporto dell’intelligence e del sottosegretario alla Presidenza del Consiglio, Alfredo Mantovano. A Palazzo Chigi e alla Farnesina dunque, per citare ancora il ministro Tajani, si sta facendo “il possibile e l’impossibile” per favorire la liberazione di tutti i detenuti “politici” italiani. Feluche e 007, si sa, sono usi a lavorar tacendo. E non fanno pronostici. Ma le mutate condizioni politiche, sommate alle pressioni della società civile venezuelana per un’amnistia di tutti i “presos politicos”, non fanno escludere che si possa presto arrivare a una svolta per Alberto, Biagio, Daniel e tutti gli altri.",
    "author": null,
    "source": "Avvenire",
    "published_date": "2026-01-07"
  },
  "https://ristretti.org/giubileo-la-proposta-di-un-indulto-che-accompagni-le-persone-dopo-il-carcere": {
    "title": "Giubileo, la proposta di un indulto che accompagni le persone dopo il carcere",
    "link": "https://ristretti.org/giubileo-la-proposta-di-un-indulto-che-accompagni-le-persone-dopo-il-carcere",
    "content": "di Ilaria Dioguardi\nvita.it, 6 gennaio 2026\nUn gruppo di giuristi, filosofi, teologi, magistrati ed esperti della materia penitenziaria propone la soluzione di un indulto “differito”. Nicola Mazzamuto, co-autore del documento, presidente del tribunale di sorveglianza di Palermo: “Bisogna pensare ad una misura responsabile, per aver tempo di riprogettare il futuro e per dare alle persone una libertà accompagnata e assistita, con la presa in carico di una rete di accoglienza”. “La drammaticità della situazione carceraria impone soluzioni nuove, originali e realistiche, raccogliendo gli appelli accorati di papa Francesco, di papa Leone, del Presidente della Repubblica Sergio Mattarella ed il grido di dolore del mondo penitenziario.\nLa proposta di un indulto “differito” maturata in seno al convegno “Il diritto alla speranza nel cinquantennale dell’Ordinamento penitenziario, nell’anno del “Giubileo della Speranza” e nel triduo del Giubileo dei Detenuti intende coniugare responsabilità, sicurezza, speranza, clemenza e prevenzione”. Questo è l’incipit della proposta di indulto giubilare, un documento scritto da un gruppo di giuristi, filosofi, teologi, magistrati ed esperti della materia penitenziaria, coordinato da Nicola Mazzamuto, presidente del tribunale di sorveglianza di Palermo, co-autore della proposta.\nMazzamuto, come nasce questo documento?\nÈ una proposta tecnica scientifica di teologi, filosofi, giuristi, magistrati ed esperti della materia penitenziaria che, in seguito ad un convegno a Roma, hanno dato vita a riflessioni comune. Una misura straordinaria come l’indulto corrisponde a un’emergenza attuale, se il sistema rischia di collassare, occorre una misura immediata che abbiamo declinato in una chiave di “responsabilità, sicurezza, speranza, clemenza e prevenzione”. Quindi, abbiamo cercato di elaborare una proposta che coniugasse i valori sottesi a queste parole. Però, siamo consapevoli del fatto che occorre una soluzione urgente che corrisponde ad un’emergenza presente. E temiamo anche che la situazione possa peggiorare ulteriormente, il sistema penitenziario ha dei flussi in entrata e dei flussi in uscita. Se ogni giorno i flussi in entrata sono maggiori di quelli in uscita, come sta accadendo da tempo, il sovraffollamento ovviamente aumenta. Quindi, quella attuale non è una situazione statica, ma dinamica che peggiora giorno dopo giorno. Questo è un punto di partenza. Nel documento abbiamo espresso una contrarietà ad un indulto “secco”.\nPerché siete contrari ad un indulto “secco”?\nPerché un indulto “secco”, dall’oggi al domani, porterebbe 10mila-20mila persone dal carcere alla strada, senza risorse né opportunità lavorative. Il numero di persone coinvolte dall’indulto dipenderebbe, nell’eventualità, dal fatto di riuscire ad arrivare alla maggioranza qualificata dei due terzi in Parlamento favorevoli ad un provvedimento di clemenza. Nell’indulto “secco” il rischio di recidiva è elevato, rischia di non risolvere i problemi ed aumentare le criticità.\nNel documento citate anche lo storico messaggio alle Camere dell’8 ottobre 2013 del Presidente Giorgio Napolitano sulla questione carceraria dopo la “sentenza Torreggiani”, nella quale si invocava proprio un “indulto accompagnato”: “Ritengo necessario che - onde evitare il pericolo di una rilevante percentuale di ricaduta nel delitto da parte di condannati scarcerati per l’indulto, come risulta essere avvenuto in occasione della legge n. 241 del 2006 - il provvedimento di clemenza sia accompagnato da idonee misure, soprattutto amministrative, finalizzate all’effettivo reinserimento delle persone scarcerate, che dovrebbero essere concretamente accompagnate nel percorso di risocializzazione”...\nL’indulto “secco” del 2006, che si spinse fino a tre anni, portò a valle tassi di recidiva. Come il Presidente Napolitano, auspichiamo il varo di un “indulto accompagnato”. Nella nostra proposta, nel momento in cui il soggetto viene scarcerato, avviene la presa in carico da fuori dal carcere da parte del servizio sociale dell’Ufficio dell’esecuzione penale esterna - Uepe, e l’inserimento nel circuito istituzionale del Consiglio di aiuto sociale, del Comitato per l’occupazione e degli istituti di giustizia riparativa.\nAnche con il coinvolgimento delle competenze istituzionali e finanziarie degli enti pubblici territoriali, della Cassa delle Ammende e delle risorse aggiuntive del Terzo settore, con l’offerta di posti di lavoro, di borse lavoro, di corsi di formazione professionale, di progetti di volontariato, di percorsi di riparazione, mediazione e riconciliazione, in un’ottica di giustizia di comunità. Ciò in base a una norma dell’ordinamento penitenziario vigente, che prevede che dopo la scarcerazione debba scattare la cosiddetta assistenza post-penitenziaria.\nDopo l’indulto “differito” è importante, sottolineo, anche una presa in carico da parte del volontariato, del Terzo settore, della Chiesa, un coinvolgimento degli enti pubblici territoriali, che hanno risorse per i progetti di inclusione sociale dei detenuti. Insomma, il concetto di persona “accompagnata” è nel senso che il soggetto fruisce dell’indulto, esce dal carcere e viene preso in carico da una rete di accoglienza: non è una libertà destinata al degrado e alla recidiva, ma è una libertà che verrà accompagnata e assistita, con la previsione di una efficacia differita di tre-sei mesi. L’indulto di per sé non è una misura strutturale, è una misura emergenziale.\nCome si può far diventare l’indulto una misura non solo emergenziale?\nCome è accaduto nel 2006, e come accade con qualunque indulto, dopo un effetto deflattivo che ha un suo arco temporale, è evidente che, se non si incide sui fattori strutturali, la situazione torna quella di prima. Quello che abbiamo detto nell’ultima parte del documento, anche se non siamo entrati nel merito di proposte particolari (abbiamo ritenuto che non fosse questa la sede), è che occorre approfittare del tempo in cui il sistema penitenziario respira perché si torni ai livelli normali di affollamento. Se si facesse un indulto di due anni che permettesse l’uscita di circa 16mila persone, che devono essere accompagnate per evitare che tornino a delinquere, occorrerebbe approfittare del tempo in cui il sistema respira, per non avere di nuovo un sovraffollamento oltre il limite della capienza regolamentare.\nSiccome i flussi in entrata continuano a esserci, occorrerà introdurre delle misure strutturali ed elaborare un pacchetto strategico per fare in modo che il sistema non riproduca le condizioni attuali. Altrimenti il rischio è che si possa tornare ad un verdetto negativo in sede europea. Nel 2013 si evitò una condanna dell’Italia perché la “sentenza Torreggiani” era una sentenza pilota: il nostro Paese mise in campo delle misure, tra cui la liberazione anticipata speciale, ma non si trattava di misure strutturali, infatti il sovraffollamento si è riprodotto. Per questo bisogna pensare ad un indulto responsabile, per aver tempo di riprogettare il futuro. Questo è il senso del documento.\nLa vostra non è una proposta chiusa?\nNo, è un’idea argomentata, ragionata, e non è una proposta di legge. Prossimamente, cercheremo di ampliare la platea dei possibili sottoscrittori, di verificare se c’è il consenso di personalità di alta statura, di spessore intellettuale ed istituzionale. Si tratta di un documento trasversale, plurale che hanno sottoscritto persone di varia provenienza politico-culturale e magistratuale. Non è di certo un documento di parte, è una proposta tecnica e scientifica. Dopo questa fase in cui consolideremo il parterre delle alte personalità che vorranno sottoscrivere il documento, pensiamo di fare una piattaforma aperta alle libere adesioni, in modo che chiunque possa aderire alla proposta. Intorno all’ipotesi dell’indulto si sono pronunciati papa Francesco nella bolla di indizione, papa Leone, recentemente, al Giubileo dei detenuti, il Presidente della Repubblica. Essendo co-autore della proposta, non posso che auspicare che ci siano consensi politici intorno all’indulto, ma questo dipenderà dalle dinamiche della politica.\nLa proposta è stata sottoscritta da giuristi, filosofi, teologi, magistrati ed esperti della materia penitenziaria: Simone Alecci, Sergio Belardinelli, Umberto Curi, Cesare Di Pietro, Luciano Eusebi, Antonietta Fiorillo, Fabio Gianfilippi, Rossella Giazzi, Cosimo Giordano, Filippo Giordano, Franco Maisto, Luigi Manconi, Pasquale Mangoni, Nicola Mazzamuto, Massimo Naro, Gianni Pavarin, Bernardo Petralia, Carlo Renoldi, Bartolomeo Romano, Mario Serio, Nunziante Rosania, Gianni Rossi, Vittorio Trani.",
    "author": "Ilaria Dioguardi",
    "source": "vita.it",
    "published_date": "2026-01-06"
  },
  "https://ristretti.org/carceri-un-altro-anno-nero-dello-stato-tra-sovraffollamento-record-e-suicidi": {
    "title": "Carceri, un altro anno nero dello Stato tra sovraffollamento record e suicidi",
    "link": "https://ristretti.org/carceri-un-altro-anno-nero-dello-stato-tra-sovraffollamento-record-e-suicidi",
    "content": "di Simone Olivelli\nLa Sicilia, 6 gennaio 2026\nSempre più grave il problema del sovraffollamento delle carceri italiane. Nel 2025, nelle carceri italiane ogni quattro giorni e mezzo un detenuto si è tolto la vita. Gli 80 suicidi - l’ultimo proprio mentre nelle case gli italiani si apprestavano a festeggiare il nuovo anno - testimoniano come la crisi del sistema penitenziario sia lontana dall’essere risolta. Tra sovraffollamento, mancanza di adeguate cure nei confronti di chi soffre di patologie psichiche, carenze nell’organico sia degli agenti che del personale addetto a fornire servizi di altra natura, la luce fuori dal tunnel non si vede ancora. Dai dati registrati dal ministero della Giustizia e aggiornati a fine novembre, risulta che il numero dei detenuti era di 63.868, circa duemila in più rispetto alla fine del 2024 quando a essere reclusi erano in 61.861.\nCapienza carceraria e dati ufficiali del ministero della Giustizia - Stando alla capienza autorizzata, i posti nei penitenziari dovrebbero essere 51.275. Ma si tratta, come ammesso dallo stesso ministero, di una stima che attiene alla carta: “Il dato sulla capienza non tiene conto di eventuali situazioni transitorie che comportano scostamenti temporanei dal valore indicato”. Per Antigone, associazione che si batte per i diritti e le garanzie nel sistema penale, la capienza effettiva a fine novembre era di 46.124 posti, settecento in meno di quelli che vi erano all’inizio dell’anno.\nAntigone: “Il bilancio di fine 2025 è il più cupo degli ultimi anni” - “È sempre doloroso tirare le somme di un altro anno di carcere in Italia ma - ha dichiarato Patrizio Gonnella, il presidente di Antigone - il bilancio di fine 2025 è forse il più cupo degli ultimi anni. Perché restituisce l’immagine di un sistema penitenziario che è sempre più in crisi, con tensioni in costante crescita e un silenzio assordante da parte delle istituzioni che rifiutano qualsiasi ipotesi di riforma e qualsiasi intervento che permetterebbe di alleggerire il peso delle carceri, a beneficio delle persone detenute, che vivono ammassate l’una sull’altra e degli operatori che, già sotto organico, denunciano un pesante e crescente stress lavorativo”.\nSpazi vitali, condizioni igieniche e diritti negati - I responsabili di Antigone hanno vistato 120 carceri, delle quali il 42,9 per cento risulta non riuscire a garantire “i tre metri quadrati di spazio vitale per persona”. Una riduzione degli spazi che è in aumento: nel 2024, infatti, questa percentuale si fermava al 32,3 per cento. Più di un carcere su due, invece, ha celle senza doccia e in oltre il 45 per cento dei casi ci sono condizioni igieniche inadeguate e assenza di acqua calda. I problemi, poi, riguardano anche le carenze di spazi per lavoro, socialità e formazione.\nSovraffollamento nelle carceri siciliane: i dati struttura per struttura - In Sicilia, le 23 strutture penitenziarie sulla carta potrebbero ospitare 6439 persone ma a fine novembre erano 7083 i detenuti, dei quali 234 donne e 1065 stranieri. Guardando nel dettaglio la situazione nelle singole strutture dell’isola è la seguente (il dato sulla capienza è tra parentesi): Agrigento P. Di Lorenzo 383 detenuti (283), Sciacca 20 (73), Caltanissetta 242 (183), Gela 80 (48), San Cataldo 102 (135), Caltagirone 437 (541), Catania Bicocca 173 (136), Catania Piazza Lanza 469 (279), Giarre 75 (58), Enna L. Bodenza 215 (167), Piazza Armerina 69 (48), Barcellona Pozzo di Gotto 222 (387), Messina 204 (302), Palermo Lorusso Pagliarelli 1330 (1166), Palermo Ucciardone 598 (569), Termini Imerese 105 (95), Ragusa 199 (196), Augusta 608 (364), Noto 149 (176), Siracusa 661 (545), Castelvetrano 71 (44), Favignana 98 (89) e infine Trapani 572 (555).\nIstituti penali per minorenni e decreto Caivano - A risentire delle criticità sono anche gli istituti penali per minorenni. Per Antigone, il quadro è diventato più preoccupante con l’attuazione del decreto Caivano. “Ha determinato un aumento dei giovani detenuti, facendoli diventare il 150 per cento di quello che erano e svuotando progressivamente il circuito della giustizia minorile della sua funzione educativa - è la denuncia dell’associazione -. Sempre più spesso, ragazzi che potrebbero proseguire il loro percorso fino ai 25 anni nei servizi minorili vengono trasferiti nelle carceri per adulti al compimento della maggiore età, interrompendo bruscamente ogni progetto educativo e di reinserimento”.\nPersonale insufficiente e stress operativo nelle carceri - Anche in questi casi il sovraffollamento si accompagna a situazioni deficitarie che incidono nella qualità della detenzione: nel dieci per cento degli istituti visitati il riscaldamento non era sempre funzionante, mentre oltre il 45 aveva problemi con l’acqua calda e ben il 56 per cento era dotato di celle prive di doccia, nonostante il regolamento penitenziario le preveda obbligatoriamente. Se le carceri ospitano un numero maggiore di detenuti rispetto a quelli che potrebbero starci, a essere meno del dovuto sono gli agenti penitenziari. “In media si contano 1,9 detenuti per ogni agente di polizia penitenziaria e 70 detenuti per ogni educatore, ma in alcune realtà i numeri diventano insostenibili - denuncia Antigone - A Regina Coeli si arriva a 3,2 detenuti per agente e 95 per educatore; a Novara a 2,7 detenuti per agente e addirittura 180 per educatore”.\nAutolesionismo, psicofarmaci e disagio psichico in carcere - Questa sproporzione determina una minore capacità del personale di attuare i controlli necessari a evitare che la situazione all’interno delle strutture sfugga fuori controllo. “Restano altissimi gli eventi critici: negli istituti visitati si registrano in media 16,7 atti di autolesionismo ogni cento detenuti, 2,6 tentati suicidi e 16,4 isolamenti disciplinari ogni 100 persone detenute. La sofferenza psichica è una delle grandi emergenze del carcere italiano. Dalle oltre cento visite effettuate quest’anno da Antigone è emerso come l’8,9 per cento delle persone detenute presentava una diagnosi psichiatrica grave al momento delle visite. A fronte di ciò, il 20 per cento assumeva regolarmente stabilizzanti dell’umore, antipsicotici o antidepressivi, mentre il 44,4 per cento faceva uso di sedativi o ipnotici. Gli psicofarmaci - sottolinea l’associazione - continuano a rappresentare uno degli strumenti principali di gestione dell’ordine interno e del disagio sociale, spesso in assenza di reali necessità e percorsi terapeutici e di supporto”.\nFunzione rieducativa del carcere e misure alternative - Il carcere dovrebbe avere - lo dice la Costituzione - l’obiettivo di rieducare il condannato e prepararlo al reingresso in società. Così però non è, trasformandosi in un luogo di punizione e alienazione. “Mentre il carcere si riduce a spazio di mera custodia, lavoro, formazione e istruzione restano largamente marginali”, fa sapere Antigone. I dati dell’associazione dicono che lavora per l’amministrazione penitenziaria circa il 30 per cento delle persone detenute, mentre solo il 3,7 ha un impiego con datori di lavoro esterni. Numeri simili anche per la formazione: solo il 30,4 frequenta la scuola, mentre il 10,4 è coinvolto in percorsi di preparazione professionale. “Tutto questo avviene nonostante il 38 per cento delle persone detenute abbia una pena residua inferiore ai tre anni e potrebbe accedere a misure alternative alla detenzione, che non rappresentano una rinuncia alla pena ma una modalità più efficace e costituzionalmente orientata di esecuzione, capace di ridurre drasticamente la recidiva e aumentare la sicurezza collettiva”, conclude Antigone.\nIl piano del Governo per 10mila nuovi posti. Antigone: “Nel 2025 ne sono stati persi 700” - “I parlamentari non vanno oltre una visita e la presentazione di una interrogazione, che serve a fare qualche foto. Il carcere e i detenuti non fanno notizia nemmeno se si suicidano”. Queste parole pronunciate da Pino Apprendi, garante dei detenuti a Palermo, risuonano in un momento in cui il governo nazionale ha varato il piano Carceri, pacchetto di misure con cui si punta a riequilibrare le carenze nel sistema penitenziario italiano. Tra lavori di manutenzione straordinaria, ampliamento e nuove costruzioni, l’obiettivo indicato per il 2027 è quello di avere nuovi 10mila posti detentivi in tutta Italia con un investimento complessivo che si aggira sui 750 milioni di euro. Il governo Meloni ha nominato un commissario straordinario per l’attuazione del piano, individuandolo in Marco Doglio. In ballo ci saranno una sessantina di cantieri tra nuove opere e interventi di manutenzione.\nA novembre è stata pubblicata una gara d’appalto da oltre 274 milioni. “Prosegue il programma del commissario straordinario per l’edilizia penitenziaria con una nuova gara destinata all’ampliamento di dodici strutture carcerarie - si legge sul sito del ministero - La procedura, pubblicata da Invitalia, in qualità di Centrale di committenza per il Commissario straordinario, riguarda la progettazione e la realizzazione di padiglioni detentivi negli istituti di Reggio Calabria, Trani, Perugia, Saluzzo, Santa Maria Capua Vetere, Napoli (Secondigliano), Gela, Trapani, Ferrara, Pavia, Rovigo e Monza distribuiti in Piemonte, Lombardia, Veneto, Emilia-Romagna, Umbria, Campania, Calabria, Puglia e Sicilia”.\nA esprimere però profonde perplessità rispetto a quanto finora fatto è l’associazione Antigone. “Secondo quanto riportato dallo stesso governo già nell’anno che si sta per concludere, i nuovi posti sarebbero dovuti essere 864. Ciò a cui si è assistito è stata invece una perdita di 700 posti effettivi, con un dato registrato ai primi giorni di dicembre che non conteggia i circa 250 posti persi nel solo incendio di San Vittore di alcuni giorni fa”, ha commentato l’associazione.\nIn attesa di capire se e come il governo riuscirà a raggiungere i risultati annunciati, giorno dopo giorno l’esperienza di chi sta in carcere è spesso invivibile, come gli 80 suicidi avvenuti nel 2025 dimostrano. “Il carcer",
    "author": "Simone Olivelli\nLa Sicilia",
    "source": "La Sicilia",
    "published_date": "2026-01-06"
  },
  "https://ristretti.org/nel-2025-ottanta-suicidi-in-carcere-alemanno-a-domani-racconto-la-fatica-in-cella-e-il-sistema-al-collasso": {
    "title": "Nel 2025 ottanta suicidi in carcere. Alemanno a Domani: “Racconto la fatica in cella e il sistema al collasso”",
    "link": "https://ristretti.org/nel-2025-ottanta-suicidi-in-carcere-alemanno-a-domani-racconto-la-fatica-in-cella-e-il-sistema-al-collasso",
    "content": "di Nello Trocchia\nIl Domani, 6 gennaio 2026\nDa quando è recluso l’ex sindaco di Roma è diventato un testimone che, insieme ai detenuti del braccio G8, denuncia in un libro firmato con lo “Scrivano di Rebibbia” le condizioni carcerarie e la pochezza del legislatore che alimenta il populismo penale. Record di suicidi nell’anno appena concluso. Il titolo è chiaro, fin troppo: “L’emergenza negata, il collasso delle carceri italiane”. A firmarlo sono lo scrivano di Rebibbia, Fabio Falbo, e un detenuto eccellente, l’ex ministro e già sindaco di Roma, Gianni Alemanno. A metà dicembre aveva denunciato un’altra carenza strutturale nel carcere romano dove è rinchiuso: il riscaldamento.\nPoco prima della fine dell’anno Alemanno ha fatto recapitare a Domani questo volume con un breve messaggio: “Saprai certamente del libro che ho recentemente scritto insieme a Fabio Falbo, “lo Scrivano di Rebibbia”. Quello che non saprai pienamente è invece la fatica che mi è costata vivere quotidianamente per un anno e raccontare il suo contenuto”.\nLa presentazione del volume, avvenuta qualche settimana fa a Roma, aveva visto la presenza dello stesso Alemanno, attraverso il suo avatar, che leggeva un messaggio scritto e recapitato agli organizzatori. È un libro che mette in fila le questioni che il governo continua a ignorare e che rimangono centrali anche in questo nuovo anno. In queste duecentoquindici pagine c’è una riflessione ampia e vera, che parte dalla disamina di tre stagioni di politica carceraria: la prima dal secondo dopoguerra ai primi governi di centro-sinistra; la seconda, quella delle riforme, inizia negli anni Sessanta; la terza si concentra sulla seconda repubblica. Un’analisi che non risparmia critiche ai partiti di opposizione, divisi anche sul fronte carcere, e a quelli di maggioranza.\nI vecchi amici di Alemanno hanno totalmente ignorato i suoi appelli, così come ogni proposta di intervento sul sovraffollamento, e si sono dimostrati incapaci di ascoltare, nonostante le promesse del ministro della Giustizia. Nordio aveva annunciato depenalizzazioni, prima di contribuire fattivamente al disastro giudiziario e al conseguente collasso delle carceri italiane. Alemanno critica il governo Meloni per il rifiuto di provvedimenti di clemenza, per la “promessa illusoria di costruire rapidamente nuove carceri o di riutilizzare come luoghi di reclusione edifici demaniali in disuso”, ma anche per aver introdotto nuovi reati. Gli autori riflettono sulla ritorsione penale come “strumento più semplice da usare per affrontare emergenze sociali, economiche e, ovviamente, criminali”.\nRecord di suicidi - Ritorsione penale a costo zero, senza spesa pubblica, e che, aggiunta all’obbligatorietà dell’azione penale, contribuisce all’ingolfamento del sistema giudiziario e a quello penitenziario. Un sistema dove si registrano record di suicidi, 80 nel 2025, atti di autolesionismo, in assenza di strutture adeguate, e la polizia penitenziaria “imprigionata in una nave alla deriva”. D’interesse nel volume è anche la critica al concetto di carcere, inteso come corpo estraneo alla società. Un approccio alimentato da frasi come “marcire in galera”, “buttare la chiave”, il frasario che ha unito i fronti del populismo penale. Sarebbe interessante poter ascoltare la voce di Falbo e Alemanno, ragionare su errori e mancanze, ma al momento la direzione del carcere di Rebibbia e il Dap non hanno dato seguito alla nostra richiesta inoltrata mesi fa. Sul collasso del sistema carcerario si preferisce la mordacchia di stato.",
    "author": "Nello Trocchia\nIl Domani",
    "source": "Il Domani",
    "published_date": "2026-01-06"
  },
  "https://ristretti.org/sovraffollamento-carceri-il-detenuto-malato-sconti-la-pena-a-casa": {
    "title": "Sovraffollamento carceri: “Il detenuto malato sconti la pena a casa”",
    "link": "https://ristretti.org/sovraffollamento-carceri-il-detenuto-malato-sconti-la-pena-a-casa",
    "content": "di Lorenza Pleuteri\nosservatoriodiritti.it, 6 gennaio 2026\nUn provvedimento del tribunale di sorveglianza di Torino e l’ennesimo decesso in carcere riportano l’attenzione sul trattamento di detenuti malati e le conseguenze di sovraffollamento e carenza di personale. Il sovraffollamento di un carcere genera un surplus di sofferenza. E la presenza di detenuti malati, quelli che richiedono un’assistenza sanitaria particolare, in un istituto con centinaia di detenuti in più provoca un sovraccarico di lavoro per il personale e pesa sulla gestione dei servizi ordinari. Anche per questi motivi, uniti alle patologie di cui soffre, un recluso della casa circondariale di Torino ha ottenuto la detenzione domiciliare. Basandosi solo sulle condizioni di salute, ritenute non incompatibili con la vita in cella, non avrebbe avuto diritto alla misura applicata e neppure alla sospensione o al differimento della pena.\nSovraffollamento carceri italiane: un’ordinanza destinata a fare scuola - La decisione di ammetterlo alla detenzione domiciliare è stata presa del tribunale di sorveglianza del capoluogo piemontese. “Credo che si tratti della prima ordinanza di questo genere o comunque di una delle prime. Spero apra la strada a decisioni simili, per i detenuti che si trovano in condizioni analoghe a quelle del mio assistito, non pochi. Il sovraffollamento è diventato cronico, in tutta Italia o quasi”, commenta per Osservatorio Diritti l’avvocato dell’uomo, Francesco Romeo.\nRinchiuso alle Vallette di Torino - Saverio P., classe ‘78, era in carcere dal 13 febbraio 2023 per scontare una condanna a quattro anni e dieci mesi per una serie di rapine commesse tra Torino e Collegno e per ricettazione. Stava alle Vallette, come in città in molti chiamano ancora il penitenziario intitolato agli agenti Giuseppe Lorusso e Lorenzo Cutugno.\nMalato ma non abbastanza: la decisione del giudice - Sarebbe stato rimesso in libertà il 15 giugno 2027. Affetto da cardiopatia ischemica cronica, obeso e senza più adenoidi e appendice, non era abbastanza grave per essere dichiarato incompatibile con il carcere e per avere il differimento o la sospensione della pena per motivi di salute. Il 1° aprile 2025, tramite avvocato, ha chiesto al magistrato di sorveglianza di riferimento di essere ammesso alla detenzione domiciliare, in via provvisoria, con la procedura prevista quando si temono conseguenze nefaste. Il giudice, acquisita la cartella clinica, ha respinto l’istanza. E ha motivato il rigetto, un esito non definitivo: “Non stati forniti concreti elementi da cui desumere un grave e imminente pregiudizio derivante dalla protrazione dello stato di detenzione in carcere… né acuzie di patologie tali da rendere le condizioni di salute del detenuto incompatibili con lo stato detentivo”. La pratica, come previsto, è passata al tribunale collegiale per ulteriori valutazioni e per la decisione finale.\nSovraffollamento carceri: “doverosa riflessione” sullo stato di detenzione - L’istanza è stata infine accolta con motivazioni destinate ad entrare nei manuali di diritto penitenziario. Il tribunale di sorveglianza di Torino ha ritenuto che, testualmente, “l’attuale quadro di sovraffollamento delle strutture penitenziarie imponga una doverosa riflessione rispetto alla necessità di protrarre lo stato di detenzione per soggetti affetti da serie patologie (ancorché adeguatamente monitorate e non in fase d’immediato peggioramento)”.\nCelle stipata causano sofferenze in più - “La direzione sanitaria della casa circondariale di Torino, anche grazie alla professionalità e disponibilità del personale che vi presta servizio, è in grado di fare fronte, tempestivamente, alla gran parte delle problematiche sanitarie dei detenuti”, spiegano i magistrati del tribunale di sorveglianza. “Ciò nonostante, è intuitivo come il regime detentivo possa cagionare un surplus di sofferenza e disagio in soggetti affetti da serie patologie, che potrebbe essere evitato o, quantomeno, significativamente alleviato da una misura alternativa”.\nDa considerare risorse disponibili e aggravi di lavoro - “La detenzione di un soggetto affetto da gravi patologie richiede, per garantire idonea assistenza, un impegno straordinario di risorse anche sotto il profilo del personale di polizia penitenziaria impegnato per accompagnare i detenuti ad effettuare le visite mediche presso strutture sanitarie esterne”. E queste risorse, definite oggettivamente carenti, “possono essere recuperate soltanto sottraendole ad altri incarichi”.\nRispetto di umanità e diritto alla salute dei carcerati - Tenendo conto di questo e di altri fattori (la tipologia e la datazione dei reati commessi, la pericolosità in concreto del condannato e la pena residua da espiare) il tribunale di sorveglianza ha dato un’interpretazione dichiaratamente estensiva dell’ordinamento penitenziario e conforme ai principi costituzionali di tutela della salute e di umanità nell’esecuzione della pena.\nCarcere di Torino, presenze oltre la capienza regolamentare - L’uomo, requisito fondamentale e imprescindibile, aveva a disposizione un posto adeguato dove andare a scontare il resto della pena in detenzione domiciliare: la casa della moglie, in Veneto. Così ha potuto lasciare il carcere e passare all’espiazione della condanna residua tra le mura domestiche, tenuto a rispettare una serie di stringenti obblighi e limitazioni. Quando, in primavera, era entrato nella casa di reclusione, con 1.117 posti letto regolamentari, nelle celle si stipavamo 1.420 persone. Quando mancavano alcuni giorni all’ uscita ce ne erano ancora di più, 1.456, quasi metà di origine straniera. Ha atteso il responso poco più di quattro mesi, un tempo ritenuto congruo e accettabile dal suo legale.\nSovraffollamento, “speriamo che sia un’ordinanza pilota” - “Ci auguriamo che questa sia un’ordinanza pilota, replicabile per altri - torna a dire l’avvocato Romeo - Purtroppo, per chi non ha una famiglia all’esterno o un domicilio fisso, a cominciare da immigrati ed emarginati, questa strada sarà più complicata da percorrere”.\nSoluzioni nel nuovo decreto ministeriale? Una novità da scoprire - Un passo avanti, per ora sulla carta, va registrato. Dal 30 settembre 2025 è operativo il decreto ministeriale che dovrebbe agevolare la concessione di misure alternative alla detenzione a reclusi svantaggiati, uomini e donne senza casa o privi di risorse economiche sufficienti per mantenersi. Si prevede la loro ammissione, non automatica, nelle comunità residenziali disciplinate dalle nuove disposizioni, in presenza di una serie di requisiti e fino all’esaurimento dei fondi stanziati.\nMorto il detenuto obeso che nessuno voleva - Per Francesco De Leo, un detenuto obeso e diabetico, è arrivata prima la morte. Il cinquantunenne è deceduto il 20 ottobre nel carcere di Torino, lo stesso istituto oggetto delle valutazioni negative e della liberazione (anche) per sovraffollamento. Pesava 265 chili. Il suo legale, Luca Puce, ha reso noto che da un anno il tribunale di sorveglianza aveva stabilito che l’assistito non poteva stare in un penitenziario. E invece, dopo un periodo in una Rsa di Bra, una degenza al pronto soccorso dell’ospedale di Cuneo e un passaggio dalla casa circondariale di Genova Marassi, era stato rinchiuso alle Vallette.\nNiente colloqui né ore d’aria - Per i corridoi si moveva con una carrozzina elettrica ingombrante, con cui non riusciva a entrare nella sala colloqui. Con i familiari l’unico contatto erano le videochiamate. Per lui era stata approntata una cella doppia adatta alle condizioni fisiche ed era stato ordinato un letto bariatrico, atteso per settimane.\nLa denuncia del fratello Domenico e l’inchiesta per omicidio colposo - Non solo. Il fratello Domenico, in un’intervista alla Stampa, ha denunciato: “Non lo voleva nessuno. Era stanco e non stava prendendo più l’insulina. Mi ha detto che nessuno lo accudiva. Lo curavano gli altri detenuti. Non è mai uscito per le ore d’aria, perché nessuno si prendeva la responsabilità di farlo alzare dalla branda”. Per la sua morte la procura di Torino ha aperto un’inchiesta per omicidio colposo, contro persone da identificare.",
    "author": "Lorenza Pleuteri",
    "source": "osservatoriodiritti.it",
    "published_date": "2026-01-06"
  },
  "https://ristretti.org/elettori-ingannati-bufera-sul-manifesto-per-il-no-a-milano": {
    "title": "“Elettori ingannati”. Bufera sul manifesto per il No a Milano",
    "link": "https://ristretti.org/elettori-ingannati-bufera-sul-manifesto-per-il-no-a-milano",
    "content": "di Carola Causarano\nIl Riformista, 6 gennaio 2026\nLa campagna referendaria sulla riforma della giustizia si infiamma a Milano. A far esplodere la polemica è una pubblicità affissa alla Stazione Centrale che, come denunciato dal Comitato Sì Separa, veicola un messaggio “ingannevole” contro la riforma, indicando il rischio di “giudici dipendenti dalla politica”. Un’accusa respinta con forza dal fronte favorevole al referendum sulla separazione delle carriere, che parla di una “distorsione consapevole della realtà”. “Alla stazione di Milano campeggia una pubblicità contro la riforma della giustizia che evoca giudici dipendenti dalla politica. Si tratta di una distorsione consapevole della realtà”, denuncia il comitato.\nLa campagna referendaria sulla riforma della giustizia si infiamma a Milano. A far esplodere la polemica è una pubblicità affissa alla Stazione Centrale che, come denunciato dal Comitato Sì Separa, veicola un messaggio “ingannevole” contro la riforma, indicando il rischio di “giudici dipendenti dalla politica”. Un’accusa respinta con forza dal fronte favorevole al referendum sulla separazione delle carriere, che parla di una “distorsione consapevole della realtà”. “Alla stazione di Milano campeggia una pubblicità contro la riforma della giustizia che evoca giudici dipendenti dalla politica. Si tratta di una distorsione consapevole della realtà”, denuncia il comitato Giustizia Sì Separa in una nota. Secondo i promotori del Sì, la riforma non solo non sottomette i magistrati al potere politico, ma non contiene disposizioni che possano consentire una simile deriva. “Chi sostiene il contrario attribuisce consapevolmente a un testo ciò che quel testo non dice e non consente”, si legge ancora nel comunicato. Che chiude con un affondo durissimo: “Quando si parla di giustizia, di Costituzione e di diritti, la verità non è negoziabile. Si può essere contrari alla riforma, ma non si possono ingannare i cittadini per ottenere consenso. Chi sceglie la seconda strada non difende la democrazia: la svuota”.\nAlla denuncia si affiancano le prese di posizione politiche: Luigi Marattin, segretario nazionale del Partito Liberaldemocratico, punta il dito contro quella che definisce una degenerazione del confronto pubblico. “In questi anni ci siamo abituati alla propaganda politica basata su cialtronesche e conclamate falsità. Fa parte, purtroppo, del degrado raggiunto dalla politica italiana con il supporto attivo di parte dell’informazione”, afferma. Ma, aggiunge Marattin, “onestamente non pensavo che un comitato promosso da magistrati arrivasse a usare tali metodi”. Nel suo intervento, il leader liberaldemocratico entra nel merito della riforma, ricordando che “non tocca in alcun modo l’articolo 104 della Costituzione”, quello che garantisce l’autonomia e l’indipendenza della magistratura, sia requirente sia giudicante, da qualsiasi interferenza esterna. Sulla stessa linea Fratelli d’Italia, che con un messaggio diretto agli elettori respinge le accuse. “No, la riforma non subordina i giudici al potere esecutivo: la magistratura resterà autonoma e indipendente, come stabilisce la Costituzione. Sostenere il contrario è semplicemente falso”, afferma il partito, invitando a non lasciarsi manipolare.\nIl caso milanese diventa così il simbolo di una campagna referendaria sempre più aspra, che si intreccia con la correttezza dei messaggi rivolti ai cittadini. Da una parte chi vede nella separazione delle carriere un passo necessario per rafforzare l’equilibrio tra i poteri dello Stato; dall’altra chi teme che possa minare l’assetto costituzionale della magistratura. In mezzo, una battaglia sulla verità delle parole che rischia di trasformare il dibattito sulla giustizia in uno scontro fine a sé stesso.",
    "author": "Carola Causarano\nIl Riformista",
    "source": "Il Riformista",
    "published_date": "2026-01-06"
  },
  "https://ristretti.org/e-un-all-in-tanto-se-vincesse-il-si-per-le-correnti-anm-sarebbe-la-fine": {
    "title": "È un “all in”: tanto se vincesse il Sì per le correnti Anm sarebbe la fine",
    "link": "https://ristretti.org/e-un-all-in-tanto-se-vincesse-il-si-per-le-correnti-anm-sarebbe-la-fine",
    "content": "di Errico Novi\nIl Dubbio, 6 gennaio 2026\nCon lo sdoppiamento del Csm, ma soprattutto con il sorteggio dei futuri consiglieri magistrati, le correnti sparirebbero, o meglio: svanirebbe la loro forma attuale di “pseudo-partiti”. La campagna continua. Siamo nella fase “grandi stazioni”. Come segnalato ieri da Libero, i 6x3 dell’Anm per il No al referendum conquistano la “Centrale” di Milano. E approdano al digitale: manifesti anti-Nordio non solo cartacei ma anche proiettati sui maxischermi. Siamo oltre il Berlusconi del ‘94. Forse è il caso di chiedersi - come fa con grande scrupolo la nostra Valentina Stella in un altro articolo sul Dubbio - com’è possibile che un sindacato dei magistrati disponga di risorse tali da finanziare una campagna del genere. Ma non è l’unica domanda suscitata dai mega-spot anti Nordio. Ce n’è evidentemente un’altra, che riguarda le motivazioni: va bene l’ostilità alla separazione delle carriere, ma com’è che il “divorzio” fra giudici e pm è diventato, per la magistratura associata, una questione di vita o di morte?\nLa risposta è banale: perché la riforma in questione può segnare, effettivamente, la “morte” delle correnti Anm per come le intendiamo ora. Con lo sdoppiamento del Csm, ma soprattutto con il sorteggio dei futuri consiglieri magistrati, le correnti sparirebbero. O meglio: svanirebbe la loro forma attuale di “pseudo-partiti”. I gruppi organizzati della magistratura non sarebbero più in grado di controllare l’elezione dei togati, nei due eventuali futuri Csm. Perderebbero la loro impropria funzione “politica”. Finirebbe un mondo. Calerebbe per sempre il sipario su un fenomeno forse unico in Occidente, che vede tuttora l’ordine giudiziario riprodurre al proprio interno una “architettura para-istituzionale” completa in ogni sua parte: un “parlamento” (il direttivo dell’Anm), un “esecutivo” (la giunta e il presidente), entrambi articolati in “partiti” (le correnti) che concorrono a eleggere i rappresentanti in un organo di rilievo costituzionale, il Csm. Tale organo è deputato a scegliere capi delle Procure, presidenti di Tribunale e destinatari di ogni incarico gerarchico negli uffici giudiziari.\nÈ un sistema di potere. L’Anm e le sue correnti controllano le carriere (incluse le promozioni finalizzate agli scatti stipendiali) di tutti i 9mila magistrati italiani. E lo fanno con una sorta di parodia della politica: correnti/partito, coalizioni di maggioranza, alleanze trasversali e, nel Csm, anche “a geometria variabile”. Roba da prima più che da seconda Repubblica: regole ferree, disciplina, di gruppo, vincolo di mandato. A confronto, la politica propriamente detta, con le sue stramberie, impallidisce.\nBisogna aver ben presente tutto questo, per capire quei maxischermi alla stazione di Milano. Bisogna guardare a questo complicato sistema pseudopolitico, per capire l’accanimento sul No alla riforma. Vi rendete conto che se passa la separazione delle carriere, tutta la surreale “politica in sedicesimi” dei magistrati franerebbe al suolo? Ci rendiamo conto che quella pur marginalissima frazione dei 9mila magistrati ordinari italiani che è coinvolta nella “politica togata” perderebbe per sempre questo diversivo simil-parlamentare? E ci rendiamo conto, soprattutto, che se venisse meno il sistema di potere appena descritto, le correnti per come le conosciamo oggi svanirebbero nel nulla?\nÈ inevitabile che, prima di rinunciare al piccolo mondo in cui sono immersi, i gruppi dell’Anm tentino il tutto per tutto. E che facciano “all in”. Al punto da lanciarsi persino in una spericolata alleanza con le autorità ecclesiastiche, com’è avvenuto con la diocesi di Trani, dove si terrà, a partire da lunedì prossimo, un ciclo di conferenze tenute da soli magistrati. L’Anm punta, sulla vittoria del No al referendum, tutte le risorse, anche finanziarie, di cui dispone. Tanto, se passa la riforma, avrà ben poco da spendere in futuro. O la va o la spacca. C’è da chiedersi se tutti i giudici e pm italiani siano d’accordo nella scelta di investire le ricchezze comuni in una campagna che i magistrati, alti funzionari dello Stato, conducono contro una riforma approvata dal Parlamento, che nello Stato rappresenta la sovranità popolare.\nForse non tutti sono d’accordo. Forse molti giudici, civili e non solo, pensano che si tratti di uno sforzo tanto spasmodico quanto irrazionale. Ma finché le correnti avranno il potere di decidere sulla carriera di ciascuno di quei giudici, le voci fuori dal coro resteranno poche. Solo qualora al referendum vincesse il Sì alla riforma, forse, verrebbe allo scoperto chi oggi è in silenzioso dissenso da questa campagna salva-correnti. Ma intanto l’esito della consultazione non è scontato. E chissà se davvero un giorno sapremo cosa pensa, di quei maxischermi nelle stazioni, la maggioranza silenziosa dei magistrati italiani.",
    "author": "Errico Novi\nIl Dubbio",
    "source": "Il Dubbio",
    "published_date": "2026-01-06"
  },
  "https://ristretti.org/giustizia-i-nodi-irrisolti-della-riforma": {
    "title": "Giustizia, i nodi irrisolti della riforma",
    "link": "https://ristretti.org/giustizia-i-nodi-irrisolti-della-riforma",
    "content": "di Gian Carlo Caselli\nCorriere della Sera, 6 gennaio 2026\nTra qualche mese si svolgerà il referendum che dovrà dire “Sì” o “No” alla riforma costituzionale della “separazione delle carriere” tra Pubblici Ministeri e Magistrati giudicanti. È importante che ciascun votante sia ben informato sulla scelta che dovrà fare nell’urna. Sono infatti in discussione l’indipendenza e l’autonomia della magistratura. Due pilastri della nostra Costituzione democratica. Ebbene, la prima e fondamentale cosa che si dovrà tener ben presente nell’urna è che la separazione non migliorerà per niente il funzionamento del sistema giustizia in Italia. Proprio per niente!\nI vergognosi e incivilivi tempi biblici che da sempre - purtroppo - caratterizzano negativamente la nostra giustizia non si ridurranno neppure di un nanosecondo. La stessa cosa accadrà per i costi del processo, perennemente in crescita esponenziale. E così le disuguaglianze di fatto fra i cittadini che possono permettesti difese agguerriti ma costose, e gli altri meno “fortunati” si accentueranno, svuotando di fatto il fondamentale principio democratico che tutti i cittadini dovrebbero essere uguali di fronte alla legge.\nIn sostanza, chi si affanna per farci credere che si tratterebbe di una “riforma della giustizia”, mente e ci prende semplicemente in giro! Votare “No” al referendum significa quindi - prima di tutto - non cadere in questa trappola pericolosa. È come compiere un atto di… legittima difesa!",
    "author": "Gian Carlo Caselli\nCorriere",
    "source": "Corriere della Sera",
    "published_date": "2026-01-06"
  },
  "https://ristretti.org/il-reato-di-apologia-della-mafia-e-solo-propaganda": {
    "title": "Il reato di apologia della mafia è solo propaganda",
    "link": "https://ristretti.org/il-reato-di-apologia-della-mafia-e-solo-propaganda",
    "content": "di Alessandro Riello*\nIl Dubbio, 6 gennaio 2026\nÈ stato recentemente presentato un ddl volto ad introdurre una nuova figura di reato, rubricato “apologia e istigazione relative al fenomeno della criminalità organizzata”, in cui la condotta incriminata è costituita dalla pubblica esaltazione di “princìpi, fatti o metodi propri della criminalità organizzata di tipo mafioso”, nonché dalla riproposizione di “atti o comportamenti, con inequivocabile intento apologetico, con lo scopo di determinare un concreto pericolo di commettere reati simili”.\nNella relazione di accompagnamento si chiarisce come lo scopo perseguito sarebbe quello di far assurgere al rango di condotte di per sé penalmente rilevanti azioni fra cui gli “inchini” innanzi alle residenze di personaggi legati alla malavita nel corso di processioni religiose, la pubblicazione di canzoni contenenti messaggi espliciti di esaltazione della criminalità, la diffusione di messaggi di apologia all’atteggiamento mafioso, trasfuso in stili di vita da emulare.\nDetta iniziativa parlamentare suscita talune riflessioni. Chi conosce il fenomeno mafioso sa bene che la repressione di ogni sua manifestazione è condizione necessaria - anche se non sufficiente - per una seria politica di contrasto alla criminalità, che spenga sul nascere ogni focolaio di propagazione della sua subcultura. Sarebbe dunque miope manifestare una idiosincrasia verso iniziative volte ad ampliare l’area del penalmente rilevante in questo settore.\nCiò che però stupisce e rattrista è la superficialità con cui il legislatore sembra approcciarsi alla preoccupante diffusione di atteggiamenti apologetici, specie fra i giovani, di tali stili di vita, che richiederebbe interventi di più ampio respiro. Intendiamo che la sola attribuzione del crisma dell’illiceità penale a dette azioni rischia di apparire la più classica delle operazioni di facciata, in assenza di una parallela, incisiva strategia di contrasto all’illegalità in tutte le sue forme, che sembra mancare da tanti, troppi anni.\nCosa spinge oggi molti a vedere nel boss, nel narcotrafficante, talvolta anche nel delinquente di quartiere, un modello da emulare o anche solo da segretamente invidiare? Si dirà che la colpa è del deserto valoriale che avvolge attualmente, in modo trasversale per censo, età e cultura, una schiera purtroppo tutt’altro che inconsistente di cittadini.\nIn realtà, il crescente appeal della figura del criminale non è semplicemente frutto di un imbarbarimento etico di cui vi è comunque - purtroppo - traccia in vasti strati della popolazione. Esso è invece determinato anche da uno Stato che, in tutte le sue articolazioni, non incoraggia la diffusione di modelli di vita fondati sul riconoscimento dei sacrifici, sull’istruzione, sulle virtù morali, ovvero su un complesso di valori collocato agli antipodi rispetto a quelli delinquenziali.\nÈ notorio da decenni, purtroppo, che concetti come quello di meritocrazia sono stati declassati da principi cardine della collettività a meri slogan elettorali; altri, pensiamo a quello di “selezione”, addirittura banditi dal lessico corrente in quanto ritenuti non politically correct alla stregua di una stravagante e caricaturale concezione del principio di uguaglianza. I giovani che, sulla base del solo precetto legislativo, dovrebbero rifuggire dai comportamenti apologetici di cui sopra, trascorrono anni sui banchi di una scuola che promuove tutti, preoccupata più della frustrazione causata da un da un cattivo voto ad uno studente mediocre che di quella, ben più grave e deleteria, in capo a chi vede i propri sacrifici parificati all’altrui indolenza.\nPotremmo proseguire con un’impietosa analisi dell’istruzione universitaria, ove l’individuazione della classe docente non brilla per trasparenza e vengono elargite lauree con generosità talvolta eccessiva a ragazzi che, in assoluta buona fede, si illudono di essersi guadagnati un posto in paradiso, prima di scontrarsi con una realtà lavorativa fatta molto spesso di precariato e retribuzioni inadeguate.\nChi è senza peccato scagli la prima pietra. Anche i magistrati non sono esenti da colpe. Tanto per citare un esempio, il buonismo giudiziario nei reati cc.dd. di strada, talvolta trattati con atteggiamento snobisticamente perdonista, si colloca sulla falsariga dei precedenti e finisce per alimentare la rassegnazione di chi pensa che vivere onestamente sia inutile.\nIntendiamoci: non riteniamo di assolvere chi impronta la propria esistenza all’imitazione di stili di vita criminali, imputando alle “istituzioni assenti” scelte individuali che sono e vanno considerate libere e, come tali, comportanti un’assunzione di responsabilità. Ciò che deve essere chiaro è che i valori germogliano con azioni concrete e non perché solo protetti dalla minaccia di una sanzione penale. Molti cittadini sono stanchi di una politica che non affronta i problemi, ma si limita a “dare un segnale”. Auspichiamo un netto cambio di rotta e una presa di coscienza da parte di tutti della centralità di questo tema per il futuro del paese, a meno di voler pensare che si sia consolidata l’idea per cui, come disse Ennio Flaiano, “la situazione è grave ma non è seria”.\n*Magistrato - pubblico ministero presso la DDA di Catanzaro",
    "author": "Alessandro Riello",
    "source": "Il Dubbio",
    "published_date": "2026-01-06"
  },
  "https://ristretti.org/la-pista-nera-delle-stragi-di-mafia-lennesima-illusione-di-report": {
    "title": "La pista nera delle stragi di mafia: l’ennesima illusione di Report",
    "link": "https://ristretti.org/la-pista-nera-delle-stragi-di-mafia-lennesima-illusione-di-report",
    "content": "di Damiano Aliprandi\nIl Dubbio, 6 gennaio 2026\nTorna puntuale, come un riflesso condizionato, l’ultima narrazione di Report di domenica scorsa sulle stragi del 1992. Ancora una volta il telespettatore viene proiettato in quel labirinto di ombre dove la mafia smette di essere mafia per diventare il braccio armato di un’entità superiore, nerissima, eversiva. Al centro del racconto c’è nuovamente Stefano Delle Chiaie, il fondatore di Avanguardia Nazionale, che secondo la trasmissione non solo avrebbe rimediato l’esplosivo per Capaci, ma sarebbe stato addirittura la mente della strage. Totò Riina al soldo di “er caccola”. Una tesi suggestiva, perfetta per una prima serata, ma che si scontra con un piccolo, fastidioso dettaglio: la realtà dei fatti.\nLa novità della puntata stavolta è un audio: Report rende pubblico per la prima volta l’interrogatorio del 2007 del magistrato Gianfranco Donadio, allora sostituto della Procura Nazionale Antimafia, nei confronti di Alberto Lo Cicero e la sua ex compagna Maria Romeo (attualmente sotto processo per falsa testimonianza). Un colloquio “investigativo” - quindi irrituale e senza valore probatorio - che lo stesso Donadio non userà mai per dare impulso alle indagini. Il motivo? Non ha alcun valore legale e non prova nulla.\nIl metodo Donadio - Ascoltando l’audio che Report presenta in esclusiva (tralasciamo la fonte anonima che ha passato materiale che nemmeno gli avvocati hanno potuto ottenere), emerge chiara la modalità suggestiva dell’interrogatorio. Ascoltando solo quella parte dell’audio trasmesso, si sente un approccio suggestivo: domande che guidano le risposte, dettagli che emergono solo dopo spinte. La Romeo, ora sotto processo per falsa testimonianza, cambia versioni come niente. Ma anche Lo Cicero, almeno da quello che hanno reso pubblico, non parla dei dettagli che emergono dalla famosa e anche un po’ strana “nota Cavallo” dove furono raccolte le confidenze della Romeo.\nUn metodo che non è nuovo. Lo stesso Donadio fu denunciato al Csm da ben due procure siciliane per altri colloqui investigativi dove, però, quella volta non compariva Delle Chiaie nelle stragi, ma “faccia da mostro”. Il tutto e il suo contrario. Per capire meglio questo metodo, basta rileggere stralci di un colloquio investigativo tra Donadio e il controverso pentito Lo Giudice, detto “il nano”. In questo file audio, Donadio chiede: “Era coinvolto in fatti stragisti?”. Lo Giudice: “Sì, metteva bombe”. Donadio: “Le faccio un esempio stupido, ha mai messo una bomba in un asilo?”. “No”. “E quello dove le metteva?”. “In un asilo”. Poi: “Era in Capaci?”. “Ah, sì”. “Borsellino?”. “Sì”. “Addaura?”. “Mi pare”. “Bologna?”. “Come no”. “Ha sparato a un bambino?”. “Mi sembra”. “In Calabria?”. “Sì”. “O Sicilia?”. “Ora che ci penso, Sicilia”. “Si chiamava Giovanni?”. “Sì”. “Ajello?”. “Sì”. Suggestioni pure, che portano a nomi e fatti preconfezionati.\nUn pentito che non sa - Ma torniamo a Lo Cicero. La storia che viene raccontata fa leva su questo collaboratore di giustizia morto di cancro, che avrebbe rivelato il coinvolgimento della destra eversiva nella strage del 23 maggio 1992. Il problema è che Lo Cicero, a leggere i suoi verbali ufficiali, della strage di Capaci non sapeva praticamente nulla. Inizia a collaborare formalmente il 24 luglio 1992. In 22 verbali di dichiarazioni alla Procura parla di tutto: dei suoi rapporti con Mariano Tullio Troia, boss di San Lorenzo, di altri esponenti mafiosi, di traffici vari. Ma quando si arriva alla strage di Capaci, il vuoto. Non indica gli autori materiali, non racconta le fasi preparatorie, non sa nulla delle dinamiche esecutive.\nPrendi Antonino Troia, fratello di Mariano Tullio. Figura centrale nella strage: è lui che individua il cunicolo dove piazzare l’esplosivo, bonifica la zona, coordina il trasporto dei bidoncini, custodisce gli apparati radio. Le sentenze definitive lo condannano all’ergastolo. Ebbene, Lo Cicero - che pure dice di essere vicinissimo alla famiglia Troia - non fa mai il nome di Antonino in relazione alla strage. Mai. E poi c’è il fatto che Lo Cicero racconta di essere stato “uomo d’onore”, affiliato a Cosa Nostra. Descrive persino la sua cerimonia di affiliazione. Peccato che nella sentenza 434/1995 questa affiliazione venga “clamorosamente smentita” dalle dichiarazioni di Marino Mannoia. Lo Cicero mentiva.\nDopo il suo arresto per droga nel dicembre 1985, il boss Troia lo aveva scaricato: aveva scoperto che aveva un cognato agente di polizia. “Da quel giorno venni messo da parte”, dichiara. L’ultima volta che vede Troia è nel 1986-87. È un uomo “bruciato”. Ma allora come fa a sapere della strage di Capaci del maggio 1992? Come può raccontare dettagli di un’organizzazione che lo aveva scaricato sei anni prima? Non può. E infatti non racconta nulla di rilevante.\nLe indagini - La verità è che la svolta nelle indagini non arriva da Lo Cicero. Arriva da Giuseppe Marchese, nel settembre 1992. È lui a indicare i nomi da seguire: Antonino Gioè, Gioacchino La Barbera e un certo “mezzanasca” poi identificato in Mario Santo Di Matteo. Da lì partono i pedinamenti, le intercettazioni, l’individuazione del covo di via Ughetti. Lo Cicero? Nel verbale del 9 ottobre 1992 dichiara di non sapere nulla sulla famiglia di Altofonte-Monreale, quella dei veri esecutori. Non conosce Nino Gioè, non conosce Gino La Barbera, non conosce Mario Santo Di Matteo. Si limita a dire che conosce “i Di Carlo, o nome simile”.\nE qui il capolavoro. Marzo 1993, appartamento di via Ughetti. La Dia piazza una microspia. Gioè e La Barbera parlano tra loro durante le indagini della procura. Si parla di un certo Lo Cicero che stava collaborando. Gioè chiede: “Chi è sto Lo Cicero?”. Non lo conoscevano come insider della strage; lo vedevano solo come un collaboratore esterno, forse una talpa minore. E Troia, trasferito a Pianosa, disse a La Barbera di essere finito dentro per associazione mafiosa grazie a Lo Cicero, non per dettagli su Capaci. Insomma, Lo Cicero non era nel commando, non sapeva i nomi chiave, non diede piste reali. Le sue parole su Delle Chiaie? Arrivano anni dopo, in contesti dubbi.\nMa oltre Capaci, la tesi - sconfessata anche dal capo procuratore nisseno Salvatore De Luca innanzi alla commissione antimafia - racconta che Borsellino fu ucciso perché, incontrando Lo Cicero, stava arrivando alla pista nera. Zero riscontri: nessun atto, nessuna memoria di colleghi di Borsellino conferma. Il rischio, oggi come trent’anni fa, è quello di nutrire la confusione. La pista nera sulla strage di Capaci non ha fondamento. Si regge su un pentito che della strage non sapeva nulla, su una donna considerata inattendibile e con un passato di problemi personali, su colloqui suggestivi senza valore probatorio. Si regge sul nulla.\nA chi giova tutto ciò? Non certo alla verità, né alla comprensione storica di quello che è accaduto. Serve solo a tenere in piedi un format che preferisce il mistero alla realtà. La “pista nera” di Capaci rimane quello che è sempre stata: un nulla cosmico elevato a verità televisiva come solo Report sa fare. Ma nel prossimo articolo, a proposito del nulla riempito da singolari racconti, parleremo della presunta telefonata di Bruno Contrada risalente al 1992 dove avrebbe ordinato di non indagare sulla pista nera. Chi l’ha tirata fuori? E soprattutto: è mai esistita?",
    "author": "Damiano Aliprandi\nIl Dubbio",
    "source": "Il Dubbio",
    "published_date": "2026-01-06"
  },
  "https://ristretti.org/sardegna-socialismo-diritti-riforme-il-2025-e-stato-un-anno-critico-per-le-carceri-sarde": {
    "title": "Sardegna. Socialismo Diritti Riforme: “Il 2025 è stato un anno critico per le carceri sarde”",
    "link": "https://ristretti.org/sardegna-socialismo-diritti-riforme-il-2025-e-stato-un-anno-critico-per-le-carceri-sarde",
    "content": "kalaritanamedia.it, 6 gennaio 2026\nLa situazione si è aggravata con un aumento significativo dei detenuti al 41bis: a Sassari-Bancali sono presenti 92 ristretti in questo regime, a cui presto si aggiungeranno altri 92 a Cagliari-Uta. Così la Sardegna raggiungerà il massimo numero di detenuti in massima sicurezza in Italia, superando le “Costarelle” dell’Aquila, dove si trovano attualmente circa 160 uomini e 12 donne al 41bis. Il numero potrebbe aumentare ulteriormente di 15-20 unità con il completamento della sezione di Badu ‘e Carros, destinata alla massima sicurezza, e il nuovo carcere duro di Nuoro potrebbe accogliere nei prossimi mesi altri 40 ristretti, tutti sotto stretto controllo del Gruppo Operativo Mobile.\nIl resoconto annuale curato dall’associazione Socialismo Diritti Riforme, presieduta da Maria Grazia Caligaris, non lascia spazio all’ottimismo per il 2026. “Il sistema penitenziario sardo - osserva Caligaris - mostra ancora molte criticità: 2.583 detenuti per 2.374 posti disponibili. La presenza massiccia di detenuti dell’Alta Sicurezza, circa 600 distribuiti in cinque Istituti, e di stranieri, oltre 760, rende particolarmente complessa la gestione. Con l’arrivo del nuovo Provveditore regionale, Antonio Arena, e dei nuovi responsabili degli Istituti Penitenziari ci eravamo illusi che ci sarebbe stata una svolta, ma dobbiamo registrare un arretramento. Il Ministero centralizza sempre più poteri, accentuando le difficoltà locali. L’isola soffre di una carenza cronica di personale: circa 200 agenti penitenziari in meno (50 solo a Cagliari-Uta) e 60 amministrativi, indispensabili per garantire il funzionamento degli Istituti, il lavoro dei funzionari giuridici-pedagogici e i progetti di reinserimento sociale”.\nI dati confermano la gravità della situazione: a Nuoro ci sono 39 detenuti, a Cagliari-Uta 738 (32 donne) per 561 posti, a Sassari-Bancali 578 (23 donne) per 458 posti oltre ai 92 detenuti al 41bis. Situazioni critiche si registrano anche a Tempio-Nuchis (193 per 163), Alghero (165 per 156), Massama-Oristano (296 per 264), Arbus (138 per 126), Lanusei (39 per 33) e Isili (129 per 107). Solo a Mamone la capienza coincide con i detenuti: 209 per 209 posti.\nNon va trascurata la questione sanitaria: la Sanità Penitenziaria, pur gestita con dedizione dagli operatori, fatica a rispondere ai bisogni dei detenuti. A soffrire sono anche i familiari, che incontrano difficoltà nei colloqui e nel conoscere le condizioni reali dei propri cari. “Non bastano gli allarmi più o meno rumorosi - conclude Caligaris -. È necessario che il mondo politico isolano si faccia carico dei problemi, effettui visite costanti nei Penitenziari e riconosca la dignità di tutte le figure professionali. Solo così chi sconta la pena in modo adeguato potrà reinserirsi nella società come persona migliore”.",
    "author": null,
    "source": "Ristretti Orizzonti",
    "published_date": "2026-01-06"
  },
  "https://ristretti.org/siracusa-il-magistrato-di-sorveglianza-nel-carcere-grave-violazione-del-diritto-alla-salute": {
    "title": "Siracusa. Il Magistrato di Sorveglianza: “Nel carcere grave violazione del diritto alla salute”",
    "link": "https://ristretti.org/siracusa-il-magistrato-di-sorveglianza-nel-carcere-grave-violazione-del-diritto-alla-salute",
    "content": "di Luca Signorelli\nsiracusanews.it, 6 gennaio 2026\nIl Magistrato di Sorveglianza di Siracusa ha assegnato 45 giorni di tempo alla Direzione della Casa Circondariale di Cavadonna per intervenire sulle gravi criticità riscontrate nel Blocco 20, dove nelle scorse settimane si sono verificate proteste e tensioni tra i detenuti. Il provvedimento, depositato il 5 gennaio 2026, arriva a seguito del reclamo presentato dai detenuti della sezione, difesi d’ufficio dall’avvocato Marco Cadili del Foro di Siracusa, e dopo una visita ispettiva effettuata il 23 dicembre 2025, che ha confermato la fondatezza delle segnalazioni. Il Magistrato ha parlato espressamente di una gravissima violazione del diritto alla salute, determinata da condizioni igienico-sanitarie inaccettabili.\nTra le criticità accertate figurano infestazioni nei locali, la mancanza di acqua calda e il non funzionamento del riscaldamento, condizioni incompatibili con i principi di dignità e tutela della salute delle persone ristrette. Sebbene la Direzione del carcere avesse disposto una disinfestazione già il 24 dicembre 2025, il Magistrato ha ritenuto non realistici i tempi inizialmente prospettati, alla luce delle valutazioni del tecnico specializzato che ha partecipato al sopralluogo del 27 dicembre. Per questo è stato fissato un termine congruo di 45 giorni per completare la disinfestazione completa del Blocco 20 e i lavori di ripristino dell’acqua calda e del riscaldamento.\nL’udienza di verifica è stata fissata per il 20 febbraio 2026. In caso di mancato rispetto del termine o di interventi inefficaci, i detenuti - personalmente o tramite il proprio difensore - potranno richiedere un giudizio di ottemperanza, con la possibile nomina di un Commissario ad acta. Parallelamente, l’avvocato Marco Cadili ha annunciato la presentazione di una memoria difensiva anche sulla questione del sovraffollamento carcerario, evidenziando come nella struttura non sarebbero rispettati i principi della Convenzione Europea per la salvaguardia dei diritti dell’uomo e delle libertà fondamentali, così come interpretati dalla Corte Europea dei Diritti dell’Uomo. In particolare, la giurisprudenza europea stabilisce un minimo di spazio vitale pari ad almeno 3 metri quadrati per ogni detenuto, parametro che - secondo la difesa - non sarebbe garantito in alcune sezioni dell’istituto siracusano.\nL’avvocato Cadili in udienza ha fatto rilevare la possibilità per i detenuti di poter richiedere ex art. 35 ter O.P. un risarcimento del danno per violazione dell’art. 3 Cedu richiamato dallo stesso articolo sull’Ordinamento Penitenziario. Il difensore al termine dell’udienza si è recato alla casa circondariale per un colloquio con i detenuti reclamanti ove ha potuto verificare di persona i segni dei morsi delle cimici sulla pelle di un detenuto.",
    "author": "Luca Signorelli",
    "source": "siracusanews.it",
    "published_date": "2026-01-06"
  },
  "https://ristretti.org/asti-il-ricordo-di-christian-suicida-in-carcere-la-sorella-cuore-fragile-e-anima-ribelle": {
    "title": "Asti. Il ricordo di Christian, suicida in carcere. La sorella: “Cuore fragile e anima ribelle”",
    "link": "https://ristretti.org/asti-il-ricordo-di-christian-suicida-in-carcere-la-sorella-cuore-fragile-e-anima-ribelle",
    "content": "di Valentina Moro\nLa Stampa, 6 gennaio 2026\n“Cuore fragile, anima ribelle instancabile, i tuoi demoni ti hanno accompagnato nella tua vita fin da bambino ce li hai mostrati, li abbiamo sempre accolti, spalancando sempre la speranza e cercando strade percorribili”.. Il ricordo di Christian Guercio, l’astigiano di 38 anni che si è ucciso in carcere, è affidato a una lettera della sorella Alessia. Famiglia e amici si sono trovati domenica al Diavolo Rosso per un ultimo saluto al giovane. Elettricista e dj per passione col nome d’arte Guè, l’uomo da tempo soffriva di problemi di tossicodipendenza, da cui la famiglia aveva tentato di aiutarlo a uscire. Era seguito dal Serd. Racconta la sorella: “Ci hai lasciato il giorno di Natale dove alla mia domanda: “Perché non vuoi entrare in comunità?” mi hai risposto dicendomi “perché io in fondo non mi voglio salvare”.\nHai bevuto due bicchieri di vino e sei uscito di casa come il vento. E così lo hai fatto altre mille volte. Ti abbiamo rincorso e mostrato la luce nella via che per noi era la più facile, percorribile e da manuale, ma non lo è mai stato per te. Ci hai lasciati con questo gesto estremo che ci avevi annunciato più volte. Quella roba dentro il tuo cuore era troppa da gestire, lo so, troppa da sopportare in questa società che non accoglie, non vede, non sente”. Conclude la donna: “Ci hai lasciati lasciando in ognuno di noi domande, riflessioni e sgomento. Una cosa è certa, il tuo cuore puro, il tuo amore smisurato per ciò che amavi, la musica, gli amici, il lavoro e la famiglia, hai lasciato un segno”.\nLa morte di Christian, avvenuta a tre giorni dall’arresto per resistenza a pubblico ufficiale, ha aperto molti interrogativi tra chi lo conosceva e nel mondo delle associazioni che si occupano di diritti dei detenuti. “Non è stato attivato nessun protocollo sanitario che tenesse conto della sua condizione psicofisica”, denuncia l’avvocato dell’uomo Maurizio La Matina. Al momento del fermo l’uomo era in uno stato alterato a causa dell’abuso di droghe. Nel tentativo di ammanettarlo un carabiniere è rimasto ferito a una mano. È stato poi portato al Pronto soccorso e dimesso dopo cinque ore per essere incarcerato.\n“Credo che in tutta la catena di comando ci siano state una serie di inattenzioni e superficialità. Il problema più grande - spiega La Matina - è che non è stato fatto un trattamento sanitario obbligatorio. Per l’agente ferito mi risultano zero giorni di prognosi. Non ho mai visto arrestare qualcuno in questo caso. Lui non era nelle condizioni di comprendere nessun tipo di ordine, non era in sé”. L’avvocato ha richiesto tutta la documentazione e la famiglia presenterà un esposto. “I punti da chiarire sono: che cosa è stato scritto nel verbale di arresto? È stata indicata un’azione violenta volontaria? All’interno del Pronto soccorso è stato sottoposto a visita psichiatrica? Per le dimissioni dall’ospedale ha firmato lui o qualcuno si è preso la responsabilità di affidarlo ai carabinieri sapendo che sarebbe finito in carcere?”, conclude l’avvocato.",
    "author": "Valentina Moro\nLa Stampa",
    "source": "La Stampa",
    "published_date": "2026-01-06"
  },
  "https://ristretti.org/messina-signor-giudice-sono-solo-e-malato-preferisco-il-carcere": {
    "title": "Messina. “Signor giudice sono solo e malato, preferisco il carcere”",
    "link": "https://ristretti.org/messina-signor-giudice-sono-solo-e-malato-preferisco-il-carcere",
    "content": "di Alessandra Serio\ntempostretto.it, 6 gennaio 2026\nLa vicenda sullo sfondo del processo ad un 72enne accusato di evasione dai domiciliari. “Voglio andare in carcere!”. È questa la richiesta che si è sentita fare la giudice Crisafulli al processo per direttissima ad un 72enne accusato di evasione dai domiciliari. Un caso insolito quello dell’uomo, fermato dai Carabinieri perché più di una volta era stato sorpreso fuori casa. Non unico però. Perché dietro tante storie e vissuti che finiscono davanti ai giudici c’è spesso uno sfondo di difficoltà e disagio che la mera cronaca fatica a mostrare e la giustizia gioco forza il più delle volte ignora e non è la prima volta che un giudice si è sentito dire: “Preferisco il carcere”.\nLa vicenda - Il 72enne messinese, residente nella zona sud cittadina, era stato arrestato per maltrattamenti in famiglia. su richiesta del difensore il Tribunale di Sorveglianza gli aveva concesso i domiciliari e qualche settimana fa il legale gli aveva fatto ottenere qualche ora di permesso per uscire di casa, tre giorni a settimana. “Sono solo, non sto bene, ho bisogno di tutto e devo provvedere autonomamente, dalla spesa alle medicine”, ha spiegato oggi infatti il 72enne. Ma, secondo i carabinieri che lo hanno arrestato, l’uomo ha interpretato i permessi “in autogestione”, violando più di una volta le prescrizioni del Tribunale di Sorveglianza.\nIl processo - Da qui il processo per direttissima per evasione dai domiciliari, celebrato oggi. Il pubblico ministero Riccardo Bussoli aveva chiesto per lui gli arresti domiciliari. E’ lì che l’imputato “si è opposto”. “Meglio il carcere signora giudice, io non ce la faccio più, almeno in cella qualcuno mi cucina e non sono solo”. Malgrado l’insolita richiesta, la dottoressa Crisafulli ha invece accolto la richiesta dell’avvocato Giovanni Mannuccia, convalidando il fermo ma non applicando all’uomo alcuna misura cautelare.",
    "author": "Alessandra Serio",
    "source": "tempostretto.it",
    "published_date": "2026-01-06"
  },
  "https://ristretti.org/cremona-situazione-carcere-lettera-aperta-dei-radicali-allassessore-regionale-bertolaso": {
    "title": "Cremona. Situazione carcere: lettera aperta dei Radicali all’Assessore regionale Bertolaso",
    "link": "https://ristretti.org/cremona-situazione-carcere-lettera-aperta-dei-radicali-allassessore-regionale-bertolaso",
    "content": "di Maria Antonietta Farina Coscioni e Maria Teresa Molaschi\nwelfarenetwork.it, 6 gennaio 2026\nDopo la visita e il colloquio con la direttrice della Casa Circondariale di Cremona Giulia Antonicelli che regge la struttura in funzione di missione, le esponenti del partito Farina Coscioni e Molaschi scrivono all’Assessore della Regione Lombardia Guido Bertolaso. Gentile Assessore Bertolaso Illustre Cavaliere di Gran Croce al merito della Repubblica italiana, Caro Guido, La ringraziamo, anticipatamente, per l’attenzione che vorrà riservarci in virtù delle deleghe conferitele nell’esercizio del suo mandato. Quelle al Servizio Sanitario Regionale, alla Programmazione sanitaria, ai Servizi socio-sanitari e alla Prevenzione sanitaria riguardano anche il diritto alla salute dei e per i reclusi, delle persone private della libertà personale, dei carcerati.\nLe scriviamo per i detenuti e la comunità penitenziaria in particolare della Casa di reclusione Ca’ del Ferro di Cremona. Le scriviamo a mo’ di interpello o comunque se vorrà anche per incontrarci o per iniziare un dialogo leale e trasparente sulle condizioni di reclusione, sulla assistenza sanitaria e possibili rischi di salute pubblica di una realtà come quella del carcere di Cremona. Le scriviamo dopo la visita ispettiva del 28 dicembre scorso, per dare dignità a quella che pensiamo sia stata la professionalità dell’educatore, del funzionario giuridico-pedagogico, che si è suicidato impiccandosi nel suo ufficio proprio nella Casa Circondariale di Cremona.\nUna storia di un uomo che non si dovrebbe ignorare, a partire ad esempio dall’età. Il particolare giunge a conoscenza da qualche riga sui giornali. Dal colloquio con la direttrice Antonicelli si apprende che non corrisponde al vero l’età dell’educatore suicida senza svelarne quella esatta e non fornendo alcun altro aspetto della vita professionale se non che aveva in carico 150 detenuti del carcere Ca’ del Ferro. La delegazione del Partito Radicale già dalla visita del 15 agosto aveva lanciato l’allarme della sofferenza della comunità penitenziaria. Il luogo è il carcere dove lavorava. Un educatore di 44 anni ha scelto, per impiccarsi, il bagno del suo studio a Ca’ del Ferro di Cremona.\nIl benessere degli educatori, degli operatori sociali, sanitari in generale sono alla base dei sistemi di cura, protezione, di riabilitazione e di rieducazione, ma se il sistema affatica chi cura, con orari di lavoro insostenibili, contratti precari e non adeguatamente remunerati senza un serio sostegno istituzionale, un deterioramento della salute della persona è quasi inevitabile.\nLe chiediamo se non ritenga di prendere ogni urgente e necessaria iniziativa per garantire il diritto alla salute della comunità penitenziaria nel carcere Ca’ del Ferro di Cremona. Le chiediamo se non ritenga di avviare una commissione di inchiesta sui suicidi in ambito carcerario della Regione Lombardia. Certe della sua attenzione La salutiamo cordialmente",
    "author": "Maria Antonietta Farina Coscioni",
    "source": "welfarenetwork.it",
    "published_date": "2026-01-06"
  },
  "https://ristretti.org/porto-azzurro-li-maggiore-conoscenza-fra-carcere-ed-esterno": {
    "title": "Porto Azzurro (Li). “Maggiore conoscenza fra carcere ed esterno”",
    "link": "https://ristretti.org/porto-azzurro-li-maggiore-conoscenza-fra-carcere-ed-esterno",
    "content": "quinewselba.it, 6 gennaio 2026\nAd auspicarlo è Raimonda Lobina, garante dei diritti dei detenuti del carcere di Porto Azzurro che spiega l’importanza della musica per i detenuti. “A Natale, si sa, si è tutti più buoni e quest’anno anche il Giubileo dei Detenuti, proclamato da Papa Leone XIV, ha spinto moltissimi pellegrini a Roma, per denunciare le condizioni spesso degradanti di chi è ristretto e per sensibilizzare la società e la politica su queste tematiche. Appunto, la politica e le amministrazioni, le amministrazioni locali, che invitate a far visita al carcere dell’isola e ad essere presenti in modo concreto, non hanno risposto all’invito, salvo due solitarie e timide eccezioni”. Lo scrive in una nota Raimonda Lobina, garante dei diritti dei detenuti della Casa di Reclusione “Pasquale de Santis” di Porto Azzurro.\n“Appunto, del carcere non se ne vuole occupare nessuno, non se ne parla, fatta eccezione per quando si verificano eventi critici che permettono di dar fiato alle trombe del sensazionalismo e ad evocare rimedi securitari e repressivi. - prosegue la garante dei diritti dei detenuti - Ma oggi voglio essere buona e voglio condividere con i lettori una notizia positiva. Infatti, nonostante i tempi difficili che vive la Fortezza di San Giacomo e le mille difficoltà che tutti i diversi attori affrontano quotidianamente, si è riusciti ad organizzare qualche evento. In particolare quello del 18 dicembre quando ha avuto luogo il Concerto di Natale che ha visto coinvolti detenuti e volontari. Il pubblico ha partecipato entusiasta e c’è stato anche il tempo per la distribuzione dei diplomi scolastici e delle borse di studio”.\n“Questo concerto è il frutto di un lungo lavoro del progetto musicale “Cambio musica” che da un paio di anni circa è attivo presso la Casa di Reclusione di Porto Azzurro e che vede impegnati detenuti e volontari dell’Associazione di volontariato “Dialogo”. - spiega Lobina - Il corso conta circa 15 partecipanti e il gruppo si ritrova due volte alla settimana, nel pomeriggio, con tre volontari. La musica per i detenuti rappresenta un modo per sfogarsi, per esprimere e rielaborare le proprie emozioni, per cercare di arginare quell’infinita solitudine che vivono quotidianamente e che spesso è insopportabile. E’ un modo per parlare agli altri, per sentirsi un po’ liberi sebbene ristretti, è un modo per comunicare e per comprendere meglio se stessi”.\n“Durante questi momenti si suona, si canta e nei mesi dopo l’estate è stato appunto preparato il concerto per Natale. - prosegue la garante - Alcuni detenuti hanno veramente talento e una preparazione alle spalle, altri improvvisano un po’ e altri ancora stanno soprattutto imparando a suonare uno strumento. E’ anche un’occasione per stare insieme, per comunicare e socializzare in modo sano e spontaneo. Ovviamente i volontari sono impegnati gratuitamente mentre gli strumenti musicali e le varie attrezzature sono stati comprati grazie ad un contributo dell’Associazione Soci Coop, sulla scorta di un progetto promosso dall’Associazione di volontariato “Dialogo”. La musica rappresenta dunque una grande opportunità per chi vive la detenzione ma non sempre è valorizzata in modo adeguato”.\n“Il teatro, la lettura, la formazione, lo sport sono fondamentali nel percorso di riabilitazione e rieducazione, ma la musica offre qualcosa di più, non conosce confini linguistici, etnici, religiosi, culturali, parla un linguaggio universale ed è un momento veramente liberatorio che migliora il proprio benessere. - aggiunge Lobina - E’ quindi positivo che gli istituti penitenziari incoraggino sempre più la presenza di una sala musica e favoriscano la partecipazione a corsi di musica che valgono forse tanto quanto la presenza in un’aula scolastica o in un campo di calcio. A Porto Azzurro ci stanno provando e il gruppo musica è sempre più affiatato e determinato, grazie anche all’impegno, alla pazienza e alla caparbia dei detenuti, dei volontari e dell’educatore che segue il progetto”. “Con queste riflessioni, foriere di speranza, auspico che il nuovo anno favorisca una maggiore conoscenza fra mondo carcerario e comunità elbana, per una crescita ed un miglioramento di entrambi”, conclude Lobina.",
    "author": null,
    "source": "Ristretti Orizzonti",
    "published_date": "2026-01-06"
  },
  "https://ristretti.org/avellino-oltre-le-mura-oltre-la-detenzione-diritti-dignita-e-infanzia-al-centro-dellincontro": {
    "title": "Avellino. “Oltre le mura, oltre la detenzione”: diritti, dignità e infanzia al centro dell’incontro",
    "link": "https://ristretti.org/avellino-oltre-le-mura-oltre-la-detenzione-diritti-dignita-e-infanzia-al-centro-dellincontro",
    "content": "irpinianews.it, 6 gennaio 2026\nSi è svolta ad Avellino una iniziativa dal titolo “Oltre le mura: la persona oltre alla detenzione femminile”, un evento che ha visto come ospite la criminologa giuridica Claudia Cavallo, esperta in diritti umani e tutela della dignità dei detenuti. La dottoressa Cavallo, membro dello staff del garante dei detenuti della regione Campania e dell’osservatorio per le persone private della libertà personale, ha accolto con entusiasmo l’invito di Sara Spiniello rappresentante del gruppo territoriale di Avellino del movimento 5 stelle e di Simona Romani, referente pari opportunità dello stesso.\nDurante l’incontro, moderato dal responsabile di Avellino Today Vinicio Marchetti, sono state donate cinquanta calze della Befana e vari giocattoli, destinati ai bambini presenti al carcere ICAM di Lauro, figli delle detenute, e ai piccoli di “Spazio Giallo”, un importante progetto attuato negli istituti penitenziari di Secondigliano e Poggioreale. Questo spazio è pensato per favorire l’incontro tra i bambini ei loro genitori o parenti protetti, creando un ambiente accogliente e sereno, attrezzato con giocattoli che rendono più dolce e gioioso un momento così delicato. Il gioco ed i giocattoli non sono solo strumenti di divertimento, ma rappresentano un’opportunità fondamentale per lo sviluppo emotivo e sociale dei bambini. In situazioni difficili come queste, è cruciale garantire ai più piccoli momenti di spensieratezza e gioia, rinforzando i legami affettivi e sostenendo il loro benessere psicologico. La solidarietà che si esprime attraverso gesti come questi ha un impatto potente e duraturo, dimostrando che anche nei luoghi di detenzione è possibile mantenere viva la spensieratezza e la serenità. Sara Spiniello, visibilmente emozionata, ha dichiarato: “Desidero di cuore ringraziare la proprietaria del bar che ci ha ospitato, chi ha donato le calze e i vari giocattoli. Questi piccoli ma importanti gesti di generosità faranno brillare gli occhi dei bambini, portando loro un momento di felicità in un contesto impegnativo. La vera forza della nostra comunità risiede nella capacità di poter e supportare a vicenda, e ogni piccolo gesto conta.”",
    "author": null,
    "source": "Ristretti Orizzonti",
    "published_date": "2026-01-06"
  },
  "https://ristretti.org/milano-la-vita-e-la-cucina-nel-carcere-di-bollate-tutta-la-storia-di-nonna-galeotta": {
    "title": "Milano. La vita (e la cucina) nel carcere di Bollate: tutta la storia di “Nonna Galeotta”",
    "link": "https://ristretti.org/milano-la-vita-e-la-cucina-nel-carcere-di-bollate-tutta-la-storia-di-nonna-galeotta",
    "content": "di Pierfranco Redaelli\nAvvenire, 6 gennaio 2026\nSilvia Polleri, educatrice 75enne, con due figli e tre nipoti, spende gran parte del suo tempo accanto ai detenuti nella casa di reclusione milanese diventata un modello per costruire il futuro dopo il fine pena. Anche grazie al suo corso di scuola alberghiera. “La rivoluzione pacifica delle carceri parte da piccoli gesti che hanno a cuore la dignità di chi sta scontando la pena”. Questo il messaggio di Silvia Polleri, nickname “Nonna Galeotta”, che da 21 anni spende gran parte della sua quotidianità accanto ai carcerati di Bollate, per farli sentire meno soli, per trasmettere loro quello che per anni aveva detto Papa Francesco: “Ogni volta che entro in questi luoghi mi domando perché loro e non io. Non mi dimentico di te”. Nonna Galeotta, 75 anni, due figli, tre nipoti, un entusiasmo, una voglia di spendersi in favore di chi ha avuto meno dalla vita, entra nel carcere di Bollate dopo aver vissuto per 22 anni la scuola come educatrice scolastica, con “Abc la sapienza in tavola” cooperativa sociale, con l’intento di favorire il recupero di detenuti che avevano nel passato operato nel campo della ristorazione. “Un nome lungo - riconosce Silvia - ma sempre attuale perché scelto proprio dai detenuti”. Nasce così il primo catering che vede lavorare all’interno di Bollate i primi 5 lavoratori svantaggiati, grazie all’articolo 21, come misura alternativa. Un salto di qualità, con i carcerati che non sono più a carico dello Stato, ma con il lavoro, con la busta paga diventano contribuenti. Preziosa è stata la presenza dell’allora direttrice Lucia Castellano, che ha favorito la nascita del primo servizio in Italia di catering svolto da carcerati durante allestimenti di fiere, matrimoni e convegni svolto sotto lo sguardo di guardie carcerarie in borghese. Dopo solo due anni sono oltre 2 mila i servizi effettuati a Milano, in provincia, e in tutta la Lombardia.\n“Non solo occupazione, ma spazi lavorativi che trasmettono ai reclusi il valore, il culto per il lavoro - dice la Polleri - con prestazioni forti del contratto occupazionale, al quale si accompagna per il detenuto l’impegno ad onorare l’attività con la garanzia, a fine pena, di aver ottenuto un curriculum lavorativo aggiornato.” Ad oggi sono 19 le persone che lavorano all’interno dell’istituto di pena di Bollate con un contratto di lavoro a tempo indeterminato. Il 2012 è un’altra data importante per Nonna Galeotta. Grazie alla presidenza dell’Istituto Professionale Paolo Frisi di Milano, il corso di Scuola Alberghiera entra in carcere offrendo la possibilità di conseguire un diploma quinquennale con competenze, attraverso un percorso didattico-formativo che offre la possibilità del reinserimento, raggiunto il fine pena, nella società. Abc ha da sempre un sogno ambizioso, il completamento del percorso riabilitativo. Nel 2015 apre nel Carcere di Bollate “InGalera- il ristorante del Carcere più stellato d’Italia” il primo dentro un carcere, aperto a tutti e gestito dai detenuti. Ed è anche il primo e unico stellato in Italia. “L’importanza di questo ristorante - aggiunge Polleri - sta nel fatto che sono le persone che entrano nei ristretti spazi carcerari, con positivi effetti per i reclusi che si vedono cancellare lo stigma che divide “loro” da “noi”.\nIn 10 anni sono più di 200mila le persone che hanno pranzato e cenato all’interno del carcere di Bollate, gustando i piatti preparati da chef stellati, ottenendo così l’obiettivo di far apprezzare l’accoglienza della sala, ma soprattutto di abbattere le barriere fra coloro che sono privati dalla libertà e il mondo esterno. Un’opportunità per vivere l’esperienza di quanto un carcere moderno può fare per il detenuto e la sua riabilitazione. Un percorso che permette a chi si è reso protagonista di un reato, di poter a fine pena rientrare nella vita della comunità. “Un altro carcere deve essere possibile - dice Polleri - a partire da una dignità che anche fra le sbarre del carcere ha la sua pietra angolare nel lavoro, con uno stipendio dignitoso, ma anche con possibilità e strumenti con i quali potersi costruire un prossimo futuro. Non tutto è facile, non tutto finisce bene. Ma vale la pena provarci”.",
    "author": "Pierfranco Redaelli\nAvvenire",
    "source": "Avvenire",
    "published_date": "2026-01-06"
  },
  "https://ristretti.org/brindisi-natale-e-le-calze-della-befana-per-la-casa-di-zaccheo-con-volontari-ed-ex-detenuti": {
    "title": "Brindisi. Natale e le calze della Befana per la “Casa di Zaccheo” ​con volontari ed ex detenuti",
    "link": "https://ristretti.org/brindisi-natale-e-le-calze-della-befana-per-la-casa-di-zaccheo-con-volontari-ed-ex-detenuti",
    "content": "di Peppe Aquaro\nCorriere della Sera, 6 gennaio 2026\nLa “Casa” di Mesagne, voluta dalla Cei, a pochi chilometri da Brindisi, accoglie gli indigenti e offre pasti caldi e riparo. La squadra solidale di don Pietro Depunzio ha lavorato senza sosta anche nelle feste. Tutto era pronto per la Notte santa e per la messa di mezzanotte. E il giorno dopo, ci sono stati pranzo comunitario, tombolata, i regali per i bambini. Come in tutte le case ma questo è un luogo speciale. Siamo a Casa di Zaccheo (dal nome dell’esattore del quale parla l’evangelista Luca, che volle incontrare Gesù, convertendosi) sorta dieci anni fa, al posto di un asilo a Mesagne, poco più di 25 mila abitanti nel Brindisino.\n“Da noi si può fermare chiunque per la notte o per un pasto caldo: accogliamo tutti coloro che si trovano in una situazione di indigenza”, assicura don Pietro Depunzio, 75 anni, parroco della vicina chiesa-santuario Mater Domini. “La struttura ci è stata donata dal vescovo emerito di Brindisi e Ostuni, Domenico Caliandro, grazie al sostegno della Diocesi e dell’Istituto centrale per il sostentamento del clero, fortemente voluto dalla Conferenza episcopale italiana”, aggiunge il sacerdote che tutti conoscono in questa città risollevatasi dopo anni fortemente segnati dalla malavita. Prezioso il lavoro dei volontari, come quello di Davide Dibello, 23 anni, ballerino: “Per questi amici preparo, a mezzogiorno in punto, le borse del pranzo. Poi, nel pomeriggio, mi cambio e mi dedico alla scuola di danza, dove insegno”. “È grazie a don Pietro se oggi sono un volontario e faccio il cuoco alla Casa di Zaccheo”, aggiunge Vittorio, 58 anni, 24 dei quali passati nel carcere di Tempio Pausania, in Sardegna. “Quando il giudice mi ha permesso di scontare in affidamento gli ultimi quattro anni, qui a Mesagne, ho chiesto a don Pietro se avessero avuto bisogno di un cuoco; del resto, in carcere cucinavo per 300 persone”, aggiunge Vittorio, ormai un uomo libero ma che ha deciso di continuare a spadellare ogni giorno per una sessantina di ospiti della struttura.\nIn questa solidarietà spontanea, c’è chi si affaccia alla Casa di Zaccheo semplicemente per sedersi a tavola e fare due chiacchiere con gli ospiti. “Il paese ha sempre risposto con generosità. Ci donano beni e tempo e soprattutto hanno compreso lo scopo della Casa di Zaccheo: ridare dignità a persone che l’hanno persa e si sentono escluse dalla società”, insiste il parroco, mentre saluta il piccolo Bissmillai, 7 anni, uno dei due figli di una coppia somala-eritrea, marito e moglie entrambi sordomuti: nato nella casa di Zaccheo, vive con tutta la famiglia in una delle dodici stanze del primo piano della Casa.\nSu ogni porta è cucita una scritta che richiama uno dei miracoli di Gesù: di fronte alla stanza, “Cana di Galilea” c’è una porta con una fotografia incorniciata: “Quello è Armando Franco, vescovo di Oria, un paese qui vicino, ed ex presidente della Caritas: quando è morto, i suoi familiari hanno donato l’arredamento della sua stanza”, dice don Pietro. Al pranzo di Natale sono stati i parrocchiani della chiesa Santissima Annunziata di Mesagne a cucinare, mentre nel pomeriggio i volontari organizzeranno una tombolata con gli ospiti.\n“Anche i medici volontari dell’ambulatorio, “San Giuseppe Moscati”, della Casa: Giusi, Francesco e Patrizia ci danno una grandissima mano”, spiega don Pietro, mentre viene interrotto dalla signora Enza, insegnante in pensione: “Scusatemi, volevo far vedere al don le calze”. Sono le calze della Befana, preparate per i venti bambini che frequentano Casa Zaccheo, cucite dal Laboratorio di sartoria solidale: “Le calze saranno donate dall’arcivescovo di Brindisi-Ostuni, Giovanni Intini, per la gioia dei venti bambini che frequentano Casa Zaccheo”.\nIl laboratorio - “Nel laboratorio realizziamo tovaglie, tuniche per la prima comunione e decoriamo cuscini: tutti i prodotti vengono poi venduti al mercatino natalizio e raccogliamo le offerte per Casa”, spiega Enza, circondata dalle altre parche della speranza: come la nigeriana Faith e la colombiana Sandra, ormai bravissime nell’arte del ricamo. Tutto intorno è un trionfo di stoffe e rocchetti colorati: l’ultimo dono è una macchina per maglieria: “Ma di regali ne arrivano quasi ogni giorno. Alcuni mesi fa, il magazziniere si era accorto che era finito l’olio, stavo per andare a comprarlo quando ho visto un furgoncino parcheggiato davanti al cancello: in pochi minuti sono stati scaricati più di venti litri d’olio”, aggiunge don Pietro, il quale non nega che ci sia bisogno sempre di qualcosa in più (“Dovremmo cambiare gli infissi: ma Dio vede e provvede”).\nUna grossa mano dovrebbe arrivargli da due suore del Kenya: “Presto saranno con noi, subito dopo le feste di Natale, suor Consolata e suor Speranzer: la prima curerà la parte amministrativa della Casa, mentre l’altra sorella si è sempre occupata della dignità e valorizzazione della donna”. Il loro inserimento è stato reso possibile dall’interessamento di monsignor Jackson Murugara, nominato vescovo della diocesi di Meru, in Kenya, da papa Francesco, il quale, nel 2014, era apparso subito entusiasta del progetto della Casa di Zaccheo, presentatogli a Roma da don Pietro. E la domenica del 18 settembre del 2022, proprio papa Francesco, nel corso dell’Angelus, aveva rivolto un pensiero speciale ai poveri e ai volontari della Casa di Zaccheo. Quelle parole di saluto, con la foto del Papa, sono state stampate su una gigantografia appesa sulla facciata della Casa, subito dopo l’albero dal lunghissimo pennacchio. Non è un sicomoro, l’albero sul quale si arrampicò il pubblicano Zaccheo per vedere Gesù mentre entrava a Gerico: ma gli somiglia tantissimo.",
    "author": "Peppe Aquaro\nCorriere",
    "source": "Corriere della Sera",
    "published_date": "2026-01-06"
  },
  "https://ristretti.org/siena-cellamusica-agenti-e-detenuti-suonano-insieme-il-sogno-sanremo": {
    "title": "Siena. “CellaMusica”: agenti e detenuti suonano insieme. Il sogno? Sanremo",
    "link": "https://ristretti.org/siena-cellamusica-agenti-e-detenuti-suonano-insieme-il-sogno-sanremo",
    "content": "di Laura Valdesi\nLa Nazione, 6 gennaio 2026\nParla Battista, assistente capo coordinatore della Polizia penitenziaria “Ecco com’è nata in carcere l’idea di questo progetto musicale e umano”. L’idea? Merito di Giancarlo Battista, 53 anni, sposato con due figlie. Professione assistente capo coordinatore della polizia penitenziaria nel carcere di Santo Spirito. Conosce da 29 anni il ritmo della vita fra quelle antiche mura. Gettando il cuore oltre l’ostacolo ha trasformato in progetto musicale e umano il ventaglio di emozioni di chi sta dietro le sbarre. Portando all’esterno storie di libertà e di riscatto, di creatività che oltrepassano le pareti della detenzione. Prima creando una rock band, i ‘CellaMusica’, dove agenti e detenuti suonano insieme. Poi registrando con essa un disco ‘InnocentEvasione’ che è già su You tube e Spotify.\n“Desideravo imparare a suonare la chitarra. Parlando con l’attuale batterista della band, Valentina, lei si occupa del magazzino che distribuisce i generi alimentari per i detenuti, mi incitò a provare. Così feci. Proprio in quel periodo iniziava il corso di musica in carcere. Partecipai in avvio come sorveglianza, poi con l’autorizzazione di direttore e comandante iniziai a seguire le lezioni. Parlando con la batterista e l’educatrice, Maria Josè Massafra, scattò l’idea della band. Sulle prime eravamo 4-5, poi Ugo Giulio Lurini di LaLut ci propose di fare uno spettacolo nell’ambito dei ‘Cento canti di Siena’”, racconta Battista. Che è ideatore e musicista di una rock band davvero unica in Italia.\nCom’è nato il nome ‘CellaMusica’?\n“L’ho inventato io. I primi eventi per le Contrade, quindi ci siamo esibiti per le scuole. Fino al disco”.\nAndiamo per ordine: quando è stata lanciata l’idea la reazione dei detenuti’..\n“Molto entusiasti. Abbiamo iniziato da zero, avevamo 4-5 chitarre acustiche, poi sono arrivati gli strumenti, è stato creato il teatro”.\nLa prima canzone?\n“‘Zombie’, nata come voce femminile ma cantata da un detenuto. Parla di guerra. Fra le cover, in occasione dei ‘Cento canti per Siena’, facemmo l’inizio di ‘Stairway to heaven’ dei Led Zeppelin. Poi anche la Pfm”.\nIl vostro cavallo di battaglia?\n“‘El Diablo’ (dei Litfiba, ndr), anche Lucio Battisti ma rielaborato in versione rock che è un po’ la nostra anima”.\nI componenti dei ‘CellaMusica’...\n“Fuori siamo diversi, facciamo le prove alla Corte dei miracoli. Ci sono io, la batterista, un volontario, due vocalist, un mio collega che suona la chitarra, Francesco. E poi Sara, responsabile del corso di musica, bravissima con il flauto. È poi venuto a darci una mano Andrea Castelli, bassista. Dentro comunque sta continuando il progetto. Il numero è in continua evoluzione perché Siena è una casa circondariale, c’è un forte ricambio”.\nLa difficoltà maggiore?\n“A volte organizzativa, siamo sempre dentro ad un carcere. Ma abbiamo tenuto duro”.\nUn momento di buio e uno di luce del progetto?\n“Buio quando c’è stato un partecipante che ha reso difficoltosa la gestione. Alla fine però siamo andati avanti. Momenti di luce? Tutti gli eventi fatti, l’ultimo al teatro della Pergola di Firenze. Chi assisteva non si attendeva un tale spettacolo”.\nUna canzone vostra?\n“‘C’è la musica’, il nostro inno. L’ha scritta e musicata mio fratello perché suona più strumenti. Una sera parlavo con lui dell’iniziativa, una settimana dopo mi chiamò: aveva mandato tutto. Racconta la nostra storia, le emozioni”.\nCosa significa a livello umano questa esperienza per Battista?\n“Il mio lavoro comporta il far rispettare le regole nel carcere. Però quando si entra in teatro si azzera tutto. Siamo molte persone che condividono la stessa passione, la musica. Anche un messaggio all’esterno, spesso la polizia penitenziaria viene dipinta diversamente. Siamo tutt’altro”.\nL’emozione più grande?\n“Con i lavoratori della Beko, quando sono venuti in teatro. Ci siamo sentiti reciprocamente vicini”.\nProssimi eventi?\n“Fra le ipotesi l’Enoteca, sarebbe bello entrare nel programma estivo di Siena”.\nDove vogliono arrivare i ‘Cella’?\n“Sono tifoso del Napoli, De Laurentis fece un libro dalla C alla Champions. Noi magari da Santo Spirito a Sanremo. Un sogno, lo so. Ma andiamo avanti”.",
    "author": "Laura Valdesi\nLa Nazione",
    "source": "La Nazione",
    "published_date": "2026-01-06"
  },
  "https://ristretti.org/radio-radicale-senza-finanziamento-ne-convenzione-per-il-servizio-pubblico": {
    "title": "Radio Radicale senza finanziamento né convenzione per il servizio pubblico",
    "link": "https://ristretti.org/radio-radicale-senza-finanziamento-ne-convenzione-per-il-servizio-pubblico",
    "content": "di Eleonora Martini\nIl Manifesto, 6 gennaio 2026\nScomparsi i 10 milioni dal Bilancio e dal Decreto Milleproroghe. Appello dell’Fnsi contro la chiusura di “una delle voci più autorevoli dell’informazione”. “Dopo 30 anni, la convenzione fra Radio Radicale e lo Stato italiano è a rischio per mancanza di finanziamenti. La redazione si è accorta che la testata non viene nominata in nessun provvedimento di legge”. La notizia, rilanciata ieri dalla segretaria generale dell’Fnsi Alessandra Costante, è un fulmine a ciel sereno per i 46 dipendenti, di cui 18 redattori, della storica radio organo della Lista Marco Pannella. La convenzione, stipulata nella forma attuale nel 2020 per i primi 15 mesi, a seguito di una gara indetta dal governo Draghi, avrebbe dovuto essere prorogata come ogni anno.\nMa né nella legge di Bilancio - contrariamente a quanto promesso in un primo momento allo stesso editore - né nella prima stesura del decreto “Milleproroghe”, vi è alcuna traccia dei circa 10 milioni di euro che Radio Radicale riceve ogni anno. Si tratta di 8 milioni dovuti per la trasmissione in diretta delle sedute parlamentari (il 60% della programmazione, minimo), unica emittente nazionale a garantire questo tipo di servizio pubblico. Cui si aggiunge il finanziamento (2 milioni) del mastodontico progetto di digitalizzazione di un archivio radiofonico che ha pochi eguali e che testimonia 50 anni di vita politica italiana. Dovrebbero invece essere confermati i fondi (3,7 milioni) già assegnati con la legge dell’editoria.\nNella riunione che poco prima delle feste natalizie il Comitato di redazione ha avuto con l’editore, rappresentato da Maurizio Turco (segretario del Partito Radicale nonviolento transnazionale e transpartito e, dal 2019, Presidente della Lista Marco Pannella), “ci è stato assicurato che la convenzione sarebbe stata prorogata nella legge di Bilancio”, spiega al manifesto il giornalista Andrea Billau, membro del Cdr. “Ora, visto che non compare neppure nel decreto Milleproroghe, abbiamo chiesto all’editore un altro incontro, che dovrebbe tenersi nei prossimi giorni, per approfondire la situazione. Speriamo in un emendamento al testo. In caso contrario, la chiusura della radio, che non trasmette pubblicità e non viene finanziata in altro modo, è praticamente certa”.\nRadio Radicale va in etere per la prima volta il 26 febbraio 1976 con l’esplicito obiettivo dei militanti radicali capitanati da Marco Pannella di dimostrare ciò “che il servizio pubblico dovrebbe fare”, per usare le parole di uno dei suoi fondatori, lo storico direttore Massimo Bordin, scomparso sei anni fa. E così i suoi microfoni da allora vengono piazzati ovunque: dal parlamento alle aule di tribunale, dalle piazze delle opposizioni alle conferenze stampa governative e dei poteri costituiti. A riconoscere questo “servizio di interesse generale” arriva nel 1998 la prima convenzione statale, rinnovata in automatico ogni tre anni. Messa a rischio per la prima volta nel 2019 dal M5S e in particolare dal sottosegretario Vito Crimi che condusse una battaglia populista contro i finanziamenti pubblici all’editoria. La crisi, per la Radio, si risolse allora con una nuova gara pubblica - peraltro richiesta da anni dalla stessa dirigenza radicale - che si concluse con la riassegnazione della convenzione. “Ci auguriamo - è ora l’auspicio della Federazione nazionale della stampa - che il governo e il Parlamento non vogliano spegnere una delle voci più autorevoli nel mondo dell’informazione politica e l’unica, ancora oggi, a trasmettere in diretta le sedute delle Camere e i più importanti avvenimenti politici. Un’opera insostituibile al servizio dei cittadini, che possono formarsi un’idea direttamente, e della democrazia stessa”.",
    "author": "Eleonora Martini\nIl Manifesto",
    "source": "Il Manifesto",
    "published_date": "2026-01-06"
  },
  "https://ristretti.org/la-forza-del-bene-che-e-attorno-a-noi-e-spesso-non-vediamo": {
    "title": "La forza del bene che è attorno a noi (e spesso non vediamo)",
    "link": "https://ristretti.org/la-forza-del-bene-che-e-attorno-a-noi-e-spesso-non-vediamo",
    "content": "di Giorgio Paolucci\nCorriere della Sera, 6 gennaio 2026\nIl libro “Cento ripartenze. Quando la vita ricomincia” (volume 2) riunisce storie raccolte in carceri, scuole e viaggi dei migranti. Così la fragilità è preziosa per la rigenerazione della nostra umanità. Viviamo tempi duri. Tempi segnati da echi di guerre un tempo lontane e oggi sempre più minacciosamente vicine, da difficoltà economiche con cui tanti si devono misurare, situazioni di precarietà, disavventure familiari e personali, solitudini esistenziali... Molti, guardando alle loro esistenze, si scoprono fragili e smarriti, anche se circondati da messaggi illusori che promettono una felicità a buon mercato. Sotto la coltre di sicurezze ostentate c’è un tarlo che silenziosamente corrode le nostre anime: è la perdita del gusto di vivere.\nQuando non sappiamo più trovare un senso all’esistenza e alle fatiche con cui ci dobbiamo misurare, la realtà diventa ostile. Cosa può venirci in aiuto? Dove si può trovare l’energia necessaria per non finire vittime della paura, del cinismo e della rassegnazione?\nNel libro Cento ripartenze. Quando la vita ricomincia (Volume 2, Itaca edizioni) proseguo il cammino iniziato nel 2022 con il primo volume e propongo storie raccolte nelle carceri, nelle scuole, nei viaggi dei migranti, nel mondo della disabilità e della malattia e in altri contesti dove le persone fanno i conti con la fragilità. E dove la fragilità diventa l’occasione per accorgersi di cosa è davvero necessario per vivere, e si trasforma in un’alleata preziosa per la rigenerazione della nostra umanità.\nPerché la vita riparta abbiamo bisogno di segni e di incontri significativi. Una luce anche piccola, ma sufficiente per rimetterci in cammino: una persona, un volto, un luogo possono diventare l’occasione grazie alla quale riusciamo a percepire che il buio non vince. È così che lo sguardo può rialzarsi, è così che può accadere un nuovo inizio. Le storie raccontate nel libro sono testimonianze di un bene che è presente attorno a noi ma che spesso non sappiamo riconoscere. Un bene che diventa nutrimento dell’anima nei tempi duri che viviamo.",
    "author": "Giorgio Paolucci\nCorriere",
    "source": "Corriere della Sera",
    "published_date": "2026-01-06"
  },
  "https://ristretti.org/vendetta-e-difesa-le-parole-dattualita": {
    "title": "Vendetta e difesa, le parole d’attualità",
    "link": "https://ristretti.org/vendetta-e-difesa-le-parole-dattualita",
    "content": "di Dacia Maraini\nCorriere della Sera, 6 gennaio 2026\nChi invece crede nella giustizia e nella difesa anche a costo di sacrifici dolorosi, organizza quella che viene chiamata Resistenza, che prima di essere armata dovrebbe basarsi sull’applicazione della giustizia. Nel caso attuale basterebbe che l’Onu fosse svincolato dai veti che la paralizzano per applicare una giustizia mondiale contro coloro che trasgrediscono alle regole dell’autonomia e attentano alla integrità territoriale. L’anno nuovo arriva minaccioso e rancoroso. Sembra che popoli e persone si preparino alla guerra. Il clima è torvo. Le due parole che secondo me in questo momento bussano alla coscienza sono Vendetta e Difesa. La vendetta è un istinto dell’animo umano, un sentimento che abbiamo in comune con gli animali.\nAll’offesa impulsivamente si risponde con la vendetta. Ma le cose sono cambiate e oggi consideriamo una grande conquista il passaggio dalla vendetta alla giustizia. La vendetta è stata riconosciuta come personale e arbitraria. La giustizia invece si compie dando al colpevole il diritto di difendersi e la punizione avviene secondo regole scritte su un codice riconosciuto dalla collettività. La seconda parola Difesa è contradittoria e si presta a più interpretazioni. Esiste un diritto di difesa del cittadino o dello Stato che viene attaccato? E se l’attaccante non accetta nessun compromesso è lecito usare le armi? Un Paese sovrano può utilizzare uno strumento gandhiano come l’inerzia passiva di fronte a un aggressore violento che vuole per forza la resa e l’appropriazione dei beni dell’aggredito?\nIl problema è etico oltre che politico e militare. C’è chi pensa che di fronte alla soverchiante forza di chi occupa e aggredisce la sola cosa da fare sia la resa. Alzare le mani e riconoscere la propria debolezza. Se il debole resiste, la punizione sarà disastrosa, come raccontano anche le più antiche epopee: quando un popolo vinceva faceva strazio dei vinti rendendo schiavi i suoi cittadini e depredando i beni del vinto. Chi invece crede nella giustizia e nella difesa anche a costo di sacrifici dolorosi, organizza quella che viene chiamata Resistenza, che prima di essere armata dovrebbe basarsi sull’applicazione della giustizia. Nel caso attuale basterebbe che l’Onu fosse svincolato dai veti che la paralizzano per applicare una giustizia mondiale contro coloro che trasgrediscono alle regole dell’autonomia e attentano alla integrità territoriale. Cosa vincerà nel prossimo anno: la Vendetta o la Giustizia? la Resa o la Resistenza? Io porto nella memoria una storia di resistenza. Due anni di durissimo campo di concentramento per avere detto no alla Repubblica di Salò mi hanno segnata e propendo per una pace giusta piuttosto che una resa comoda. Non spero nelle armi ma in una giustizia internazionale che agisca per il bene dei popoli e non dei regimi che vogliono solo mantenere il potere.",
    "author": "Dacia Maraini\nCorriere",
    "source": "Corriere della Sera",
    "published_date": "2026-01-06"
  },
  "https://ristretti.org/lanno-che-verra-istituzioni-potere-diseguaglianze-e-stato-di-diritto": {
    "title": "L’anno che verrà... istituzioni, potere, diseguaglianze e Stato di diritto",
    "link": "https://ristretti.org/lanno-che-verra-istituzioni-potere-diseguaglianze-e-stato-di-diritto",
    "content": "di Daniela Piana\nIl Dubbio, 6 gennaio 2026\nA ben guardare i dati, quale sia la società nella quale ci stiamo immergendo - volenti o nolenti - ci appare chiaramente, per tre aspetti: una distribuzione asimmetrica del potere di influenza e di decisione (le due cose essendo diverse); una capacità ineguale di sapere fare fronte alle incertezze del futuro (e quindi anche di potersi concedere la chance di pensarlo, il futuro); una erosione esponenziale (non incrementale) delle modalità moderne di costruire il consenso attraverso le funzioni esercitate da corpi intermedi. In questo scenario le persone sono in una condizione di rischio crescente (esponenziale) diseguaglianza: dinnanzi agli algoritmi, dinnanzi alle piattaforme, dinnanzi alle corporations, dinnanzi alle decisioni prese in un sistema globale il cui multilateralismo è fortemente incrinato, chi ha la capacità di “giocare” alla pari?\nPochi. Sempre di meno. Perché ad ogni giro è un po’ come al gioco dell’oca, se perdi torni all’inizio. E la probabilità di perdere è non solo altissima al primo giro, ma aumenta esponenzialmente a mano a mano che torni all’inizio. Nella discesa ci si fa sempre un po’ male. Fuori di metafora, ancorché di metafore ultimamente abbiamo bisogno come il Postino di Neruda che di metafore necessitava per tirare fuori una poesia che altrimenti restava inespressa, i giochi dove ci sono giocatori asimmetrici, ma non ci sono arbitri e soprattutto non si sono dispositivi imparziali e distanti dai giocatori per potere affermare il primato delle regole su qualsiasi giocatrice e/o giocatore, in epoche di crescente diseguaglianza, diventano giochi a somma difficilmente positiva.\nI beni collettivi finiscono per essere piegati, se non consumati. I beni pubblici poi diventano rivali, perché se gli accessi sono aperti a “n più uno” persone, di fatto quelle “n” già non sono tutte egualmente capaci di accedere ai beni pubblici, e la persona “più uno”, di qualsiasi status economico sociale culturale possa essere, potrebbe essere vista, per un effetto di distorsione ottica, dalle “n” come una causa di deprivazione relativa, visto che l’accesso è in linea di principio infinito e in linea di fatto finitissimo. Possiamo dare colori specifici a queste riflessioni? Possiamo dotarle di vita reale? Sì, possiamo. Basta guardarsi attorno.\nNel contenzioso, fra parti litiganti di cui una è una corporation e l’altra un consumatore. Nelle relazioni di genere di cui una parte è guardata dal sistema come free rider se semplicemente rivendica il diritto a una autonomia di determinazione di sé stessa - il femminile non è casuale. Nelle interazioni fra pubbliche amministrazioni e persone diversamente abili, dove la parola “diversamente” finisce per diventare “diversamente rese capaci di interfacciarsi” con servizi così standardizzati da diventare iniqui. Nelle convivenze fra generazioni e nuove tecnologie, dove le più giovani sono nella difficoltà a gestire la vita esperienziale rispetto alla quale i social network non le formano, e le meno giovani sono nella difficoltà perché non sanno come lasciare una fiaccola di saperi densi - ma necessitanti di una declinazione attualizzata - a chi verrà. Nelle imprese che dovendo partecipare di un mercato che è difficilmente leggibile nei suoi flussi di asset finiscono per rifuggire l’innovazione e il rischio a fronte della mancanza di regole certe nel lungo periodo.\nNell’anno che verrà la grande emergenza sarà la diseguaglianza. Abbiamo dei rimedi? Sì. Ne abbiamo uno. Si chiama Stato di diritto o, meglio espresso, si chiama primato delle regole. Detta così appare come uno slogan. Invece è una architettura istituzionale. Quali sono i suoi architravi? Ve ne sono tre. Il primo. Istituzioni capaci di distanziamento dalle parti, anche quelle più forti, anzi, soprattutto quelle più forti. Imparziali. Terze. Il secondo architrave: metodi di aperta condivisione della conoscenza. Senza infingimenti. Senza scorciatoie. Senza false promesse di verità certe. La ricerca scientifica si costruisce nell’umile certezza che è sempre in divenire. Come la vita. Il terzo architrave: l’autonomia delle persone. Belle parole? No. L’autonomia delle persone significa partire da queste. Sempre. Ad esempio, quando si prospetta di cambiare le regole del gioco. La prima cosa che si otterrà cambiando senza prevedibilità né certezza, è quella di disorientare i giocatori. Figuriamoci quelli meno forti. Smetteranno di giocare. Invece noi abbiamo bisogno di un 2026 pieno di iniziative, di coraggio, di visione, di solidale e rispettosa partecipazione. Sapendo che quando si sarà deboli e fragili ci sarà una istituzione che avrà la forza di stare sui suoi piedi, distante da tutti, e quindi capace di farci sentire e di trattarci da pari a tutti, anche (e soprattutto) ai più forti.",
    "author": "Daniela Piana\nIl Dubbio",
    "source": "Il Dubbio",
    "published_date": "2026-01-06"
  },
  "https://ristretti.org/la-politica-che-fa-schifo-e-il-bisogno-di-scendere-in-piazza": {
    "title": "La politica “che fa schifo” e il bisogno di scendere in piazza",
    "link": "https://ristretti.org/la-politica-che-fa-schifo-e-il-bisogno-di-scendere-in-piazza",
    "content": "di Roberta d’Angelo\nAvvenire, 6 gennaio 2026\nTra la deriva dei social e il disinteresse per i partiti, i giovani scelgono la protesta. Perché c’è un limite oltre il quale la coscienza si rianima. C’è una grande confusione nelle società occidentali. Le rivoluzioni che hanno stravolto la geopolitica nel 2025, soprattutto a seguito della rielezione di Donald Trump, dimostrano un aspetto tutt’affatto pacifico. E il senso di insofferenza e di ansia si percepisce dalla modalità con cui si sposano posizioni estreme, che porta allo scontro tra “fazioni”, in un clima da derby permanente, che va dalle chiacchiere da bar ai dibattiti politici, passando per il sempre più scoraggiante mondo degli odiatori social. In questo contesto si è fortificato e ampliato il movimento pro-Pal, in cui si sono ritrovati giovani e anziani, attivisti e cittadini meno impegnati, spinti dalla necessità di dire basta a una guerra che ha acquisito ogni giorno di più contorni assurdi, fino alla strage di un popolo vessato dalla fame. Un movimento che ha portato in piazza generazioni di persone che disertano da tempo le urne. Disinteressate alla politica, se non infastidite o peggio ancora.\nUn segnale, forse, di un’esigenza che la filosofia greca considerava innata nell’essere umano. Tra il vivere e il sopravvivere c’è di mezzo la politica, per Aristotele. Polis (città-stato, ovvero comunità), technè (arte), oikòs (famiglia, casa), nella radice del termine oggi tanto bistrattato. “La politica non mi interessa”, “mi fa schifo”, “non la capisco”, “i politici sono tutti uguali”: quante volte lo sentiamo dire? Per Platone la politica è l’arte con cui si crea uno Stato giusto. E questo senso di giustizia, frustrato ed esasperato, che ha spinto i cittadini del nuovo millennio verso l’individualismo, trasformato in egocentrismo dai social, è tornato a galla di fronte alle immagini dei bambini morti di fame per volontà di pochi potenti, di città trasformate in ammassi di macerie per scelta degli stessi governanti. La dimostrazione che c’è un limite oltre il quale la coscienza - anche la più chiusa e distratta - si rianima.\nEbbene, si è avvertito il bisogno di uscire di casa, di elaborare una protesta, se non una proposta. E però per arrivare da protesta a proposta, da contestazione a cambiamento si passa necessariamente attraverso la conoscenza, lo studio, l’approfondimento. La politica è il contrario della passività. Seguire d’istinto una voce che parla la stessa lingua del tuo cuore è il sintomo. Per la cura serve impegnarsi, informarsi, e verificare. Perciò il disorientamento di quei pro-Pal che si sono trovati di fronte alla vicenda di Mohammad Hannoun, presunto referente di Hamas in Italia, e dei soldi dirottati attraverso iniziative che volevano essere umanitarie è più che legittimo. Mostra come sia necessario governare gli eventi e non lasciarsi trascinare dalla marea. Come sia necessario uscire dalla superficialità che può essere un rifugio e indurre a una pigrizia irreversibile.\nNel messaggio di Capodanno, il presidente della Repubblica Sergio Mattarella si è rivolto in particolare ai giovani. Mattarella ha parlato per l’undicesima volta come più alta carica istituzionale. Ma soprattutto dall’alto di una vita spesa per il Paese, una vita intera, essendo nato da un uomo di Stato ed essendo passato per l’enorme dolore dell’assassinio del fratello Piersanti nell’esercizio delle sue funzioni di presidente della Regione Sicilia. Negli undici anni al Quirinale il Presidente ha incontrato tante generazioni e può ritenersi a ragione conoscitore delle ragioni e delle esigenze dei “nuovi” giovani. E a loro ha parlato di educazione alla pace (riprendendo le parole di papa Leone). A loro ha dedicato l’esortazione all’ottimismo, elencando i problemi che affliggono il Paese e si riversano per lo più sulle nuove generazioni. A loro ha riservato il più grande messaggio di speranza contenuto nel suo discorso: “Nessun ostacolo è più forte della nostra democrazia”. E li ha invitati ad essere “esigenti, coraggiosi. Scegliete il vostro futuro”. Il bisogno di politica oggi appare in fase embrionale, ma in timido risveglio. Il modo di declinarlo senza strattonamenti, indottrinamenti ma con consapevole ragionevolezza, quello può fare la differenza.",
    "author": null,
    "source": "Avvenire",
    "published_date": "2026-01-06"
  },
  "https://ristretti.org/il-modello-del-rione-sanita-quando-camminare-insieme-ci-libera-da-violenza-e-poverta": {
    "title": "Il modello del Rione Sanità: quando camminare insieme ci libera da violenza e povertà",
    "link": "https://ristretti.org/il-modello-del-rione-sanita-quando-camminare-insieme-ci-libera-da-violenza-e-poverta",
    "content": "di Paolo Ferrara*\nCorriere della Sera, 6 gennaio 2026\nL’esperienza di ragazze e ragazzi della cooperativa La Paranza e della Fondazione San Gennaro di Napoli: una storia stupenda di un intero quartiere che crea cultura, bellezza e futuro. Nei giorni scorsi ho avuto la fortuna di vivere da vicino l’esperienza del rione Sanità a Napoli, incontrando i ragazzi e le ragazze della cooperativa La Paranza e della Fondazione San Gennaro: una storia stupenda e ancora tutta da scrivere in cui un intero quartiere sceglie ogni giorno di creare cultura, bellezza e futuro. Lo fa attraverso spazi restituiti alle persone, a relazioni che diventano forza collettiva, a modelli di partecipazione che attraverso l’arte, lo sport, la vita di fede e l’animazione sociale si trasformano in possibilità. Un esempio concreto di cosa significhi “liberarsi insieme” dal giogo della criminalità, della povertà, dell’isolamento e della disperazione. E non è un caso che passeggiando per le vie del quartiere si ritrovino, ben visibili e potenti, le parole immortali di Paulo Freire: “Nessuno libera nessuno, nessuno si libera da solo: ci si libera insieme”.\nDa questo meraviglioso incontro voglio partire per formulare a tutte e tutti l’augurio per il nuovo anno. Che il 2026 ci trovi così: capaci di fare rete, di prenderci cura gli uni degli altri, di costruire spazi aperti, fisici e simbolici, luoghi di bellezza e solidarietà in cui nessuno resti indietro e ognuno possa esprimere il meglio di sé, nella consapevolezza che c’è sempre un’alternativa alla violenza, alla prepotenza e alla disperazione. Buon 2026 a tutti e a tutte allora, ma soprattutto a chi crede nel cambiamento, non come gesto solitario, ma come cammino condiviso. Buon anno a chi sceglie, ogni giorno, lo stare insieme come atto di trasformazione, pace, bellezza e libertà.\n*Terre des Hommes",
    "author": "Paolo Ferrara",
    "source": "Corriere della Sera",
    "published_date": "2026-01-06"
  },
  "https://ristretti.org/quando-la-forza-si-traveste-da-giustizia-senza-diritto": {
    "title": "Quando la forza si traveste da giustizia senza diritto",
    "link": "https://ristretti.org/quando-la-forza-si-traveste-da-giustizia-senza-diritto",
    "content": "di Orazio Abbamonte\nIl Roma, 6 gennaio 2026\n“La giustizia è soggetta a contestazione; la forza è subito riconoscibile e senza dispute. E così, non potendo fare in modo che quel che è giusto fosse forte, si è fatto in modo che quel che è forte fosse giusto”. Questa la ben nota, amara considerazione che Blaise Pascal, alla metà del XVII secolo ci lasciava a proposito degli uomini e del loro senso di giustizia. E la pensava appunto già tre secoli fa, in esito ad una personale esperienza di persecuzione per motivi ideologici e dopo che la Francia aveva vissuto il secolo dei durissimi scontri nel corso delle guerre di religione. Ma dava icastica espressione ad una realtà universale della storia umana, con la quale è necessario fare i conti; e farli sempre più, data la forza devastante e sconfinata di cui l’essere umano è riuscito saggiamente a dotarsi.\nL’operazione militare speciale con la quale alla fine della settimana scorsa il presidente degli Stati Uniti d’America ha “catturato”, sorprendendolo nella sua stanza da letto insieme alla consorte, il presidente di un altro paese sovrano, la Repubblica bolivariana del Venezuela, non credo abbia paragonabili precedenti, per dimensioni dello Stato aggredito, motivazioni che lo giustificano, modalità mirabolanti d’esecuzione.\nPossono ben dirsi soddisfate le forze armate americane per aver realizzato dove ha fallito il presidente della Federazione russa: la cui intenzione era, com’è noto, quella di catturare (o eliminare) il presidente ucraino e sostituirlo con un governo amico, quello che un tempo si chiamava “fantoccio”. Il Putin è rimasto scornato ed impigliato in una lunga, usurante e costosissima guerra di posizione; il Trump invece ha brillantemente portato a segno il suo proposito.\nE c’è da credere che il suo omologo russo non l’abbia presa troppo bene, dati i criteri con i quali a quelle altezze si misura il successo di un uomo politico. Ma più dei sentimenti d’invidia, rivalsa o chissà di cos’altro che può nutrire l’autocrate ad oriente, a contare è il precedente creato dal fulmineo rapimento di Trump. Egli, è vero, ha parlato di “cattura”, assumendo di aver portato dinanzi ad una corte di giustizia americana, l’imputato Maduro.\nIl problema è che, sul piano del diritto internazionale, egli non disponeva d’alcuna base legittima per entrare in un altrui Paese e sequestrarne il presidente, facendo sì uso d’efficientissime forze speciali, ma violando sovranità ed immunità che nemmeno la Corte penale internazionale avrebbe potuto. Inoltre, stabilire il principio che l’imputazione di un Capo di Stato ad opera della giurisdizione di un altro Stato consenta a quest’ultimo di ‘arrestare’ il proprio ricercato, introduce una regola che nega radicalmente ogni principio di territorialità non solo e non tanto del diritto, ma dell’uso legittimo della forza per l’attuazione del diritto.\nOgni Stato può mettere in esecuzione i propri provvedimenti giurisdizionali soltanto all’interno del proprio territorio; quando il presunto criminale è nel territorio di altro Stato - per non dire quando questo presunto criminale è anche coperto dalle immunità dell’essere capo di un altro Stato - solo grazie ad accordi internazionali approvati è possibile attuare quella che si chiama cooperazione giudiziaria.\nMi accorgo, però, mentre scrivo di queste cose, d’assumere una prospettiva del tutto inattuale, sembran già cose di un passato lontano, da dimenticare, residui d’una sorpassata cultura giuridica, fatta di lenti accumuli, di lunghi percorsi verso la civilizzazione e verso la civilizzazione dei rapporti tra Stati. Può dirsi che, per certi versi, l’azione di Trump è anche più grave di quella posta dal fallito tentativo del suo omologo, perché il blitz americano ha contrastato ogni base di diritto, nel mentre ha cercato di ammantarsi del diritto, rivestendo dell’esecuzione di un ordine giudiziario un atto d’assoluta violenza e di strutturale negazione del diritto.\nInsomma, s’è presa gioco del diritto. Difficile credere che dopo un gesto del genere lo stesso Presidente degli Stati Uniti possa ergersi a paladino del rispetto delle regole o possa svolgere - ammesso che mai abbia voluto farlo - un’opera di moral suasion nei confronti del suo collega russo. Bisogna prendere atto che i tempi sono davvero diversi e che attualmente si stia attraversando una fase storica - che difficilmente potrà rapidamente regredire, ma che anzi potrà costituire da base per nuove iniziative d’analoga lega - in cui il raggiungimento del risultato auspicato farà premio su ogni remora nella scelta dei mezzi adottati per ottenerlo.\nInsomma, che in politica il fine giustificasse i mezzi si sapeva; ma si sapeva - o almeno si credeva di sapere - che, nella contemporaneità, non tutto potesse essere consentito, che si fossero creati degli ambiti istituzionali nei quali affrontare e possibilmente risolvere le crisi attraverso i mezzi del diritto e della mediazione, piuttosto che con quelli delle armi e dell’azione corsara.\nBisogna prendere atto che quella è stata un’illusione, o almeno che si è tornati all’epoca in cui si catturavano i sovrani in battaglia e poi o li si eliminavano o li si restituiva a caro prezzo, come avvenne per Francesco I dopo la cattura alla battaglia di Pavia: si era nel 1525, però.\nMa forse è il “però” ad esser di troppo, perché le cose dell’umanità mostrano un’irresistibile tentazione a ripresentarsi in forme solo aggiornate, non mutate nella struttura. Ma siccome bisogna essere uomini dei propri tempi e sapervi veder dentro, almeno avremo ormai compreso, dopo simili sorprendenti esperienze, che ogni Paese deve aver la capacità di badare a sé stesso, in altri termini deve poter disporre di proprie armi per esistere, magari anche di salde alleanze fondate sul reciproco interesse; e che il pacifismo dei profeti disarmati e delle anime candide rischia di trovarsi custodito dal bellicismo di praticoni corazzati e dal baldanzoso successo.",
    "author": "Orazio Abbamonte\nIl Roma",
    "source": "Il Roma",
    "published_date": "2026-01-06"
  },
  "https://ristretti.org/in-iran-la-disperazione-ha-divorato-la-paura-e-ora-il-sistema-e-sul-punto-di-crollare": {
    "title": "In Iran la disperazione ha divorato la paura. E ora il sistema è sul punto di crollare",
    "link": "https://ristretti.org/in-iran-la-disperazione-ha-divorato-la-paura-e-ora-il-sistema-e-sul-punto-di-crollare",
    "content": "di Tiziana Ciavardini\nIl Fatto Quotidiano, 6 gennaio 2026\nMentre si rincorrono voci di una possibile fuga di Khamenei verso Mosca, noi che abbiamo amato l’Iran come una madre non possiamo tacere. “La vera rivoluzione inizierà quando il popolo sarà affamato e i bazaari tireranno giù le saracinesche”. Questa frase non era un semplice modo di dire. Era il monito che respiravo quotidianamente durante i miei anni di vita in Iran, camminando tra la gente nel 2009, vedendo il sangue scorrere nel 2019. Oggi, quella profezia si è fatta carne, metallo e grido. Le serrande che sbattono a terra a Teheran, Isfahan, Shiraz e Tabriz non sono solo un segnale economico: sono il fragore di un sistema che sta crollando.\nScrivo queste righe con il cuore pesante e le mani che tremano. Siamo oltre il settimo giorno di proteste e, mentre l’Iran brucia, il mondo sembra guardare altrove. C’è un’indignazione feroce in me nel constatare il silenzio dei media e l’ambiguità del contesto internazionale. Donald Trump minaccia interventi se il regime sparerà sui dimostranti, ma le sue parole appaiono oggi svuotate di peso, forse più distratto dalla crisi in Venezuela che dal destino di Teheran. Questo vuoto di leadership globale offre agli ayatollah un frame terribile: la libertà di un iraniano pare valere meno di un calcolo geopolitico.\nMa stavolta, sento nel profondo che è diverso. La disperazione ha finalmente divorato la paura. Quando l’inflazione tocca il 43% e il prezzo del pane raddoppia, come scriveva Seneca, il popolo non ascolta ragioni e non teme la morte. È il paradosso tragico di un gigante petrolifero che deve importare benzina per 10 miliardi di dollari perché le raffinerie cadono a pezzi, mentre il regime brucia il 25% del bilancio statale in spese militari folli per perseguire il delirio di distruggere Israele.\nPensavamo che il movimento “Donna, Vita, Libertà” fosse svanito sotto i colpi della repressione? Ci sbagliavamo. Quel fuoco non si è mai spento; covava sotto la cenere del 2022, alimentato dal sacrificio di migliaia di giovani. Oggi quel grido è tornato, unendo le donne che sfidano il velo alla classe dei bazaari, il nervo storico e conservatore della società, senza il quale nessun potere in Iran può sopravvivere. È un’eruzione simultanea che accende la mappa del Paese più velocemente di quanto i pasdaran riescano a spegnerla.\nLa risposta del regime è, come sempre, di una barbarie inaudita. Il 2025 si è chiuso con il record di 1.922 impiccagioni: un massacro sistematico per intimidire un popolo che non vuole più abbassare la testa. Le forze di sicurezza usano le ambulanze come scudi e strappano i feriti dai letti d’ospedale. Eppure, per la prima volta, la rabbia non è acefala. Il nome di Reza Pahlavi risuona nelle strade di tutto il paese; il suo “piano dei 100 giorni” per un Iran laico e democratico offre un approdo politico concreto a una rivolta che cerca un futuro. Persino il Presidente Pezeshkian, stretto tra la piazza e il regime, è costretto a definire “legittime” le istanze dei manifestanti, segnale di una crepa che si sta allargando nel cuore del potere.\nMentre si rincorrono voci di una possibile fuga di Khamenei verso Mosca, noi che abbiamo amato l’Iran come una madre non possiamo tacere. Il silenzio è il secondo cappio al collo dei martiri, è la mano del boia che affila la lama. Ho passato vent’anni a seguire le ferite di questo Paese, vivendo tra la sua gente, respirando la sua cultura immensa e il suo dolore infinito. Il mio unico desiderio - l’unico che darebbe pace a questi anni di attesa - è vedere un Iran finalmente libero prima di lasciare questa terra. Non restate in silenzio. Condividete il loro grido. Perché nelle strade di Teheran non si combatte solo per il pane, ma per il diritto universale di respirare senza chiedere il permesso a un tiranno.",
    "author": "Tiziana Ciavardini\nIl Fatto Quotidiano",
    "source": "Il Fatto Quotidiano",
    "published_date": "2026-01-06"
  },
  "https://ristretti.org/quegli-80-suicidi-in-carcere-che-non-fanno-piu-scandalo": {
    "title": "Quegli 80 suicidi in carcere che non fanno più scandalo",
    "link": "https://ristretti.org/quegli-80-suicidi-in-carcere-che-non-fanno-piu-scandalo",
    "content": "di Bruno Mellano\nLa Stampa, 5 gennaio 2026\nGli ultimi episodi a fine 2025 e la notte di capodanno ad Asti e Alessandria: la portata del fenomeno è venti volte superiore a quella dei cittadini liberi. “Spes contra spem”, l’impegnativo insegnamento di San Paolo richiama le “persone di buon volontà” ad essere esse stesse elemento fondativo di speranza attiva e propositiva, anziché limitarsi al ruolo di chi attende, sia pure con fiducia o fede, eventi esterni che nutrano prospettive di speranza. Gandhi, con altre parole e altri riferimenti culturali, diceva “Sii il cambiamento che vuoi vedere nel mondo”. Molti contesti attuali provocano legittimi scoramenti e diffuso senso di impotenza. La società contemporanea in molti ambiti appare difficilmente modificabile dall’impegno singolo o organizzato dei cittadini. Il carcere, per esempio, in maniera eclatante, appare irredimibile, una situazione del nostro vivere sociale refrattaria ai cambiamenti attesi ed auspicati.\nDue tragedie a fine 2025 - Il 2025 si è concluso con un suicidio ad Asti, mentre il nuovo anno è iniziato con la notizia di un suicidio - da accertare - ad Alessandria. Italiano di 38 anni il ragazzo astigiano, che non ha retto all’impatto con l’esecuzione penale (Asti è istituto di alta sicurezza), con una storia personale paradigmatica: elettricista esperto, una passione per la musica, un disagio latente che lo ha portato a stili di vita e di consumo, fatti di alti e basi, tragicamente finito nel più classico dei modi: impiccamento con lenzuolo in cella, nonostante l’affollamento e i controlli previsti e prescritti espressamente per casi come questo, sicuramente segnalato ai servizi. Italiano anche il quarantenne che, nella notte di Capodanno, ha inalato gas avvolgendo la testa in un sacchetto di nylon e utilizzando la bomboletta tipicamente in uso per i fornelli da campeggio, unico strumento ancora oggi a disposizione dei detenuti per farsi il caffè e cucinarsi un pasto integrativo o alternativo al vitto di ordinanza. Nell’anno concluso sono stati ben 80 i suicidi nelle carceri italiane, altre 161 le morti registrate, in alcuni casi ancora di verificarne le dinamiche e le cause.\nIl fenomeno dei suicidi in carcere - Il dato non sembra fare scandalo o comunque meno che in passato, anche se il fenomeno delle persone che si tolgono la vita in carcere, cioè in custodia dello Stato, ha una dimensione di 20 volte quello relativo ai cittadini liberi nella stessa fascia di età e nonostante che il corpo di Polizia Penitenziaria risulti essere la forza armata in Italia con il più alto tasso di suicidi. Qualcosa vorrà dire! Nel 2025 anche un educatore penitenziario si è ammazzato.\n“Abbiamo un problema” - Occorre non girare la faccia dall’altra parte. Occorre guardare in faccia la realtà e non accontentarsi di generiche ricette a medio o lungo termine. Abbiamo un problema qui ed ora! E le soluzioni di sistema, per quanto auspicabili, non sono in grado di incidere in tempo utile sui 64.000 cittadini ora ristretti nelle 198 carceri italiane. Si può, si deve scegliere la propria personale chiave di lettura del mondo e della vita, ma non si può, non si deve pensare che la marginalità sociale rappresentata dalla stragrande maggioranza delle persone oggi detenute nel mondo occidentale e in Italia non ci interroghi direttamente, non ci chieda di essere, tutti e ciascuno, elemento di speranza per chi vive una fase di detenzione e ha diritto a un percorso di recupero e reinserimento, come ciascuno di noi ha diritto di pensare che il carcere serva al recupero di chi ha sbagliato. Le morti dietro le sbarre sono un fallimento per tutti e una responsabilità collettiva. Indipendentemente dalle storie dei singoli, in una logica costituzionale della pena.",
    "author": "Bruno Mellano\nLa Stampa",
    "source": "La Stampa",
    "published_date": "2026-01-05"
  },
  "https://ristretti.org/investire-su-istruzione-lavoro-cura-delle-dipendenze-e-legami-solo-cosi-si-aiuta-la-societa": {
    "title": "Investire su istruzione, lavoro, cura delle dipendenze e legami. Solo così si aiuta la società",
    "link": "https://ristretti.org/investire-su-istruzione-lavoro-cura-delle-dipendenze-e-legami-solo-cosi-si-aiuta-la-societa",
    "content": "di Stefano Maria Capilupi\nIl Riformista, 5 gennaio 2026\n“Una delle guardie che gli stava vicino dette uno schiaffo a Gesù … lui gli rispose: “…perché mi percuoti?” (Gv 18, 22-23). Il Cristianesimo - uno dei fondamenti dell’umanesimo europeo - è l’unica grande religione in cui il fondatore è un laico che finisce arrestato, attraversa l’umiliazione della custodia, conosce tortura e violenza legale, e muore come condannato. La Croce è anche il riscatto di un’ingiustizia storica. Dentro la modernità, la critica laica ai sistemi punitivi, che unisce Beccaria e Filangieri all’eredità socratica, ha insegnato a diffidare della vendetta pubblica e dell’arbitrio. Ma già la teologia morale di Sant’Alfonso Maria de’ Liguori anticipava che la persona non si esaurisce nel suo delitto, e la pena, se vuole essere davvero giusta, non può ridursi a pura ritorsione.\nQuando ragiona delle censure, egli richiama esplicitamente la loro natura “terapeutica”: “censura enim est poena medicinalis… aliter sanari non potest”, cioè una pena che mira a “sanare” la contumacia e a ricondurre il colpevole nell’ordine della convivenza (Theologia Moralis, lib. VII, cap. I, dub. IV, n. 53; Napoli: 1748). Non sorprende allora che, nel Giubileo dei detenuti, Leone XIV abbia scelto parole semplici e politicamente esplosive: “nessun essere umano coincide con ciò che ha fatto”, e la giustizia, se vuole restare umana, è “riparazione e riconciliazione”.\nLa speranza, qui, non è un sentimento privato: è categoria pubblica. Il Papa ricorda il gesto di Francesco a Rebibbia, e mette al centro la logica evangelica di un Dio che “non vuole che alcuno si perda” (2 Pt 3,9) e per cui “nulla è impossibile” (Lc 1,37). La letteratura russa, per esempio, aiuta a non mentire, ma anche a comprendere le profondità dell’anima. Nel Maestro e Margherita, Bulgakov mette in scena Pilato che nell’epilogo del romanzo conversa con Gesù dopo la morte. “Che supplizio triviale! Ma tu, ti prego, dimmi, (…) non c’è stato, il supplizio! Ti scongiuro, dimmi che non c’è stato. Ma certo che non c’è stato - risponde con voce roca il compagno - ti è apparso soltanto”. In quel paradosso di oblio si intravede una teologia apofatica della speranza. Dostoevskij, in antitesi dialettica, legò ancora prima speranza e memoria in maniera indissolubile, e nei Fratelli Karamazov Ivan restituisce addirittura il biglietto di entrata nel Paradiso per restare con la memoria delle ingiustizie. Il romanzo Delitto e castigo in russo suona più precisamente come “Il delitto e la pena” (Prestuplenie i nakazanie): il problema non è il castigo in sé, ma il senso della pena. La prima edizione italiana del 1889 (Treves), che traduceva la versione francese, fissò però l’uso di “castigo”, influenzando per sempre il titolo in italiano. Dostoevskij invece non poté fare a meno di trarre ispirazione dal celebre saggio di Cesare Beccaria Dei delitti e delle pene, che era stato tradotto e pubblicato in Russia già nel 1805. Dentro questa oscillazione lessicale c’è la domanda: pena come vendetta o come percorso?\nE il principe Myškin nell’Idiota, parlando della pena di morte, inchioda la coscienza moderna: uccidere “per” un omicidio è una pena più grande del delitto stesso, perché toglie all’uomo persino il tempo del pentimento e della ricostruzione interiore. La dottrina cattolica, quando è fedele al Vangelo, non divinizza mai la pena: la orienta. Il Catechismo ricorda che la punizione deve riparare il disordine creato dal reato e, “per quanto possibile”, favorire la correzione del colpevole, richia-mando persino il buon ladrone. E aggiunge che oggi i casi in cui l’eliminazione del reo sia “necessaria” sono “molto rari, se non praticamente inesistenti”. In questo senso la modernità non fa altro che realizzare il monito del Vecchio Testamento sulle origini: ““chiunque ucciderà Caino subirà la vendetta sette volte!”. Il Signore impose a Caino un segno, perché nessuno, incontrandolo, lo colpisse” (Gen 4, 15).\nLa pena deve avere un fine, altrimenti diventa superstizione civile. Un carcere che investe su istruzione, lavoro, cura delle dipendenze, legami familiari, accompagnamento all’uscita e giustizia riparativa non sminuisce il reato: impedisce che il male si riproduca, e restituisce alle vittime non solo indignazione, ma sicurezza reale. È anche lo spirito dell’art. 27 della Costituzione: “rieducazione”, non vendetta. Tra memoria e speranza sta la misura di una comunità adulta: ricordare il male senza ridurre l’uomo al suo male, e proteggere la società senza perdere l’anima.",
    "author": "Stefano Maria Capilupi\nIl Riformista",
    "source": "Il Riformista",
    "published_date": "2026-01-05"
  },
  "https://ristretti.org/caro-governo-sulle-carceri-ascolta-il-tuo-amico-alemanno-2": {
    "title": "Caro Governo, sulle carceri ascolta il tuo amico Alemanno",
    "link": "https://ristretti.org/caro-governo-sulle-carceri-ascolta-il-tuo-amico-alemanno-2",
    "content": "di Angelo Riccardi*\nilsipontino.net, 5 gennaio 2026\nHo letto con attenzione i Diari dal carcere di Gianni Alemanno. Li ho letti senza spirito morboso, senza compiacimento e senza pregiudizio. Li ho letti come si leggono le parole di chi è costretto al silenzio fisico ma tenta, attraverso la scrittura, di restare dentro la comunità umana e civile. La prima cosa che colpisce, leggendo queste pagine da Rebibbia, non è la denuncia, che pure c’è, ma il cambio di prospettiva. Alemanno non parla più da sopra, come spesso accade a chi ha esercitato ruoli di potere; parla da dentro. E questo, nel bene e nel male, è un punto di non ritorno. Il carcere, così come lo racconta, non appare come un luogo di giustizia compiuta, ma come uno spazio sospeso: dove la pena spesso smette di essere strumento di responsabilizzazione e diventa logoramento, attesa, riduzione della persona a pratica amministrativa.\nFreddo, sovraffollamento, tempi morti, burocrazia cieca, sanità incerta: non sono dettagli narrativi, ma indici strutturali di un sistema che fatica a riconoscere la dignità come valore non negoziabile. Ed è qui che la sua testimonianza assume un significato che va oltre la tua vicenda personale. Perché il punto non è, e non può essere, chiedere indulgenza. Chi ha governato, chi ha rappresentato istituzioni, sa che la responsabilità è parte della funzione. Il punto è un altro: lo Stato non può mai permettersi di disumanizzare, nemmeno quando punisce.\nAnzi, proprio lì si misura la sua forza morale. I Diari di Alemanno ci ricordano una verità scomoda: la qualità della giustizia non si valuta solo dalle sentenze, ma dal modo in cui lo Stato tratta chi ha sbagliato. Il carcere che emerge dalle sue parole non sempre educa, non sempre ricostruisce, non sempre prepara al ritorno nella società. Talvolta consuma.\nE uno Stato che consuma le persone, invece di rieducarle, produce insicurezza futura, non ordine. C’è poi un aspetto più profondo, che rende i suoi scritti politicamente rilevanti anche per chi non ha mai condiviso le sue idee: la scoperta tardiva della vulnerabilità. Il carcere livella, spoglia, riduce. Costringe a misurarsi con ciò che resta quando il ruolo, il nome, la protezione sociale svaniscono. Ed è proprio qui che i suoi Diari diventano una domanda rivolta a tutti noi: che tipo di pena vogliamo, come società? Una pena che umilia o una pena che responsabilizza? una pena che isola o una pena che prepara il ritorno? Se le sue parole resteranno solo un racconto di sofferenza personale, rischieranno di essere archiviate come una parentesi. Se invece diventeranno occasione per una riflessione pubblica seria, trasversale, laica, allora potranno avere un valore che supera la contingenza. Per questo, mi permetto un invito franco: che continui a scrivere, ma non limitandosi alla denuncia. Che usi questa esperienza per dire ciò che spesso non si ha il coraggio di dire quando si è liberi: che la giustizia senza umanità è solo amministrazione della pena, non costruzione dell’ordine democratico. Il carcere non deve essere un buco nero della Repubblica. Deve restare parte della sua coscienza. Se i suoi Diari serviranno a ricordarlo, allora non saranno stati inutili.\n*Palombella Rossa",
    "author": "Angelo Riccardi",
    "source": "ilsipontino.net",
    "published_date": "2026-01-05"
  },
  "https://ristretti.org/pagano-il-carcere-e-una-misura-anacronistica-abbattere-le-barriere-almeno-quelle-culturali": {
    "title": "Pagano: “Il carcere è una misura anacronistica. Abbattere le barriere, almeno quelle culturali”",
    "link": "https://ristretti.org/pagano-il-carcere-e-una-misura-anacronistica-abbattere-le-barriere-almeno-quelle-culturali",
    "content": "politicamentecorretto.com, 5 gennaio 2026\n“Le persone disabili non ci dovrebbero proprio entrare”. Usa il condizionale, Luigi Pagano, ma il senso delle sue parole è netto. Storico direttore del Carcere di San Vittore, con una lunga esperienza nel Dipartimento dell’Amministrazione Penitenziaria, oggi garante dei detenuti di Milano, Pagano interviene sul tema del carcere e delle sue criticità strutturali e culturali, nel corso di un’intervista a Paola Severini Melograni durante la trasmissione “O anche no”, in onda su Rai 3, spazio da sempre dedicato ai temi dell’inclusione, dei diritti e della dignità delle persone. “Purtroppo moltissime persone, secondo me, non dovrebbero entrare in carcere oppure potrebbero uscirne. A maggior ragione le persone con disabilità”, afferma. “Io credo ancora, e ne sono convinto - prosegue Pagano - che il carcere sia ormai una misura anacronistica. Grazie a Dio sta perdendo terreno”.\nSecondo Pagano, una parte della popolazione detenuta continuerà comunque a rimanere all’interno degli istituti penitenziari. Proprio per questo, diventa urgente intervenire sull’ambiente carcerario: “Bisogna bonificare l’ambiente penitenziario, facendo in modo che le persone non subiscano più male. La detenzione, con le sue cadenze, le sue regole e la sua rigidità anche fisica, non può migliorare le persone”. Da qui l’appello a un cambiamento profondo: “Occorre abbattere le barriere, anche quelle carcerarie. Magari non sempre fisicamente, ma sicuramente culturalmente. Solo così possiamo iniziare a ragionare in modo diverso”.",
    "author": null,
    "source": "Ristretti Orizzonti",
    "published_date": "2026-01-05"
  },
  "https://ristretti.org/riforma-della-giustizia-il-referendum-si-muove-nella-nebbia": {
    "title": "Riforma della giustizia, il referendum si muove nella nebbia",
    "link": "https://ristretti.org/riforma-della-giustizia-il-referendum-si-muove-nella-nebbia",
    "content": "di Biagio Marzo\nIl Riformista, 5 gennaio 2026\nIl referendum confermativo sulla riforma della giustizia continua a muoversi nella nebbia. L’unica certezza riguarda le modalità di voto: due giorni, domenica e lunedì, con chiusura alle ore 15. Sul calendario, invece, è scontro politico. Ma i referendum non si vincono sui tempi - lunghi o brevi che siano - bensì sul merito delle questioni sottoposte agli elettori. Intorno alla cosiddetta riforma della giustizia si è accumulato molto rumore di fondo e una quantità impressionante di informazioni fuorvianti. Occorre allora chiamare le cose con il loro nome.\nIl cuore del provvedimento è la separazione delle carriere, accompagnata dall’istituzione di due Consigli superiori della magistratura - uno per la funzione requirente e uno per quella giudicante - e di un’Alta Corte disciplinare. Non si tratta di un attacco alla magistratura, ma di un tentativo di rafforzarne l’autonomia, la credibilità e le garanzie, ricostruendo uno Stato di diritto che negli ultimi decenni è stato più volte piegato in nome dell’emergenza. Nel tempo, soprattutto per contrastare terrorismo e mafia, il legislatore ha introdotto norme eccezionali, concepite come temporanee ma divenute strutturali. In questo contesto anche l’esperienza di Mani Pulite produsse uno slittamento pericoloso: dallo Stato di diritto allo Stato etico, dove il confine tra giustizia e moralismo si è fatto incerto. La separazione delle carriere serve a chiudere definitivamente quella stagione, completando in modo coerente il modello accusatorio del processo penale.\nGiuliano Vassalli in una nota intervista, nel febbraio del 1987, al Financial Times precisò “che parlare di sistema accusatorio laddove il pubblico ministero è un magistrato uguale al giudice, che ha… che non avrà più gli stessi poteri del giudice come li ha oggi, ma che continuerà a far parte della stessa carriera, degli stessi ruoli…essere colleghi, è uno dei tanti elementi che non rendono molto leale parlare di sistema accusatorio”. In un ordinamento moderno, il giudice deve essere realmente terzo: arbitro imparziale tra accusa e difesa, non parte di un unico circuito culturale e di carriera. È un principio che affonda le sue radici nell’Illuminismo giuridico: da Cesare Beccaria a Gaetano Filangieri, la giustizia è tale solo se il potere punitivo è limitato, distinto e sottoposto a regole certe. Anche la riforma disciplinare va letta in questa chiave. Il trasferimento del potere sanzionatorio a un’Alta Corte non è una misura punitiva contro i magistrati, ma una tutela ulteriore: significa sottrarre il giudizio disciplinare all’autoreferenzialità, garantendo trasparenza e responsabilità. È una garanzia per i cittadini, ma anche per i magistrati che svolgono correttamente il proprio lavoro.\nÈ dunque infondata l’accusa secondo cui la riforma renderebbe il Pubblico ministero subordinato al potere politico. La Costituzione resta intatta. L’articolo 104 stabilisce che “la magistratura costituisce un ordine autonomo e indipendente da ogni altro potere”, mentre l’articolo 107 garantisce al Pubblico ministero le stesse tutele previste per gli altri magistrati, ribadendo che essi si distinguono soltanto per diversità di funzioni. Proprio questa distinzione rende necessaria la separazione delle carriere. Questo referendum non è contro la magistratura; al contrario, con i nuovi assetti ne rafforza l’indipendenza e la credibilità. Non è una battaglia di destra o di sinistra, né una contesa ideologica. Non prevede parole d’ordine, di schieramento e non chiama in causa la fedeltà politica. Per sua natura, il referendum è trasversale: divide gli schieramenti e interroga le coscienze. Lo ricordava anche Giacomo Matteotti, quando difendeva le istituzioni come argine contro ogni arbitrio del potere: la legalità non come formalismo, ma come garanzia sostanziale, e il processo come luogo di libertà, in cui la giustizia si realizza attraverso la forma.\nA rendere il clima meno sereno contribuisce invece l’Associazione Nazionale Magistrati, il cui punto di maggiore criticità è proprio la nascita di due CSM, i cui componenti saranno selezionati anche tramite sorteggio. Un meccanismo che riduce drasticamente il peso delle correnti, facendo passare il loro potere dal massimo al minimo. La nebbia che avvolge questo referendum non nasce dal testo della riforma, ma dal rumore costruito attorno ad essa. Diradarla significa tornare ai principi: separazione dei poteri, giudice terzo, garanzie per tutti. È su questo terreno - e solo su questo - che i cittadini sono chiamati a decidere.",
    "author": "Biagio Marzo\nIl Riformista",
    "source": "Il Riformista",
    "published_date": "2026-01-05"
  },
  "https://ristretti.org/riforma-giustizia-due-mesi-al-voto-ma-la-raccolta-firme-puo-allungare-i-tempi": {
    "title": "Riforma giustizia, due mesi al voto. Ma la raccolta firme può allungare i tempi",
    "link": "https://ristretti.org/riforma-giustizia-due-mesi-al-voto-ma-la-raccolta-firme-puo-allungare-i-tempi",
    "content": "di Carola Causarano\nIl Riformista, 5 gennaio 2026\nIl referendum confermativo sulla riforma della giustizia voluta dal ministro Carlo Nordio si avvicina e, pur in assenza di una data ufficiale, il quadro politico e istituzionale che lo circonda appare già fortemente polarizzato. Secondo il guardasigilli, il voto dovrebbe tenersi “presumibilmente nella seconda metà di marzo”, una finestra temporale che trova il consenso della maggioranza di governo e che segna l’avvio di una fase decisiva nel confronto sulla riforma.\nNordio, in un’intervista, ha ribadito la convinzione che una campagna informativa capillare sui contenuti del provvedimento possa favorire la partecipazione e condurre a un risultato positivo. La riforma, sostiene il ministro, non stravolge la Costituzione né assume un carattere punitivo nei confronti della magistratura, ma rappresenta piuttosto la naturale evoluzione del processo penale delineato dalla riforma Vassalli. Attribuirle un significato politico, avverte, sarebbe “improprio e pericoloso”, soprattutto per l’equilibrio della magistratura stessa. Il clima resta però teso nei rapporti con l’Associazione nazionale magistrati e Nordio accusa l’Anm di aver rifiutato ogni confronto diretto con lui, nonostante la disponibilità dichiarata a un faccia a faccia pubblico. Un atteggiamento che il ministro giudica contraddittorio, alla luce della decisione dell’Anm di costituire un comitato per il No, scelta che a suo avviso rappresenta già un atto politico. Il rifiuto del confronto, sostiene, rischia di apparire come una fuga dal dibattito, tanto più se l’associazione dovesse accettare discussioni con altri esponenti politici ma non con il titolare del dicastero della Giustizia.\nSul fronte della maggioranza, Forza Italia spinge per evitare polemiche sulla collocazione temporale del voto. Il capogruppo al Senato, Maurizio Gasparri, ha chiarito che “qualsiasi data di marzo va bene”, sottolineando come l’obiettivo centrale sia l’esito del referendum, che il partito considera favorevole al Sì. Secondo Gasparri, concentrare l’attenzione sulla data rischierebbe di alimentare divisioni inutili, mentre la posta in gioco sarebbe ben più ampia: avviare, a partire dal Consiglio superiore della magistratura, un processo che ponga fine a quello che viene definito l’uso politico della giustizia.\nA sostenere con forza la linea referendaria è intervenuta anche l’Unione delle Camere Penali Italiane, che ha duramente criticato la raccolta di firme promossa contro la riforma. In un comunicato, i penalisti ricordano come il referendum confermativo sia già stato richiesto e ammesso dalla Cassazione, rendendo superflua una nuova iniziativa popolare. Secondo l’Unione, la finalità reale della raccolta firme non sarebbe quella di favorire la partecipazione democratica, bensì di rinviare il voto e allontanare l’appuntamento elettorale. Per i penalisti, si tratterebbe di una strategia dettata dalla consapevolezza di una posizione di svantaggio nei sondaggi, nella speranza che il tempo possa colmare un divario che gli argomenti di merito non riescono a ridurre. Una scelta che, pur non essendo giudicata antidemocratica, viene definita senza ambiguità come “una fuga dal referendum”. Al contrario, l’Unione delle Camere Penali si dice pronta a un confronto prolungato e non teme una campagna più lunga, convinta che un maggiore spazio di dibattito possa rafforzare le ragioni del Sì.\nIn attesa della data ufficiale, il referendum sulla riforma Nordio si configura dunque come uno snodo politico e istituzionale di primo piano. Tra accuse incrociate, appelli al confronto e strategie contrapposte, il voto di marzo si preannuncia non solo come un giudizio sul merito della riforma, ma come un banco di prova sul rapporto tra politica, magistratura e opinione pubblica.",
    "author": "Carola Causarano\nIl Riformista",
    "source": "Il Riformista",
    "published_date": "2026-01-05"
  },
  "https://ristretti.org/rinaudo-si-al-referendum-per-tutelare-la-giustizia-dei-cittadini": {
    "title": "Rinaudo: “Sì al referendum per tutelare la giustizia dei cittadini”",
    "link": "https://ristretti.org/rinaudo-si-al-referendum-per-tutelare-la-giustizia-dei-cittadini",
    "content": "di Pietro Mella Bitti\ntorinocronaca.it, 5 gennaio 2026\n“Perché l’argomento riguarda chiunque possa trovarsi davanti a un giudice”. A parlare è Antonio Rinaudo, ex magistrato antimafia della Procura di Torino, in pensione dal 2018 dopo 41 anni di servizio. Oggi è tra i fondatori del comitato Cittadini per il sì, nato per sostenere il referendum costituzionale sulla separazione delle carriere dei magistrati, presieduto dalla senatrice Francesca Scopelliti. Il punto di partenza, spiega Rinaudo, è spesso riassunto con l’espressione “separazione delle carriere”, ma il significato è più ampio: “Sostanzialmente si tratta di rendere il giudice autonomo e indipendente rispetto al pubblico ministero, soprattutto per come oggi è strutturato il Consiglio superiore”.\nAttualmente, infatti, l’organo di autogoverno della magistratura è unico e riguarda sia i giudici sia i pubblici ministeri. Le carriere non sono più intercambiabili come in passato, ma restano inserite nello stesso sistema di valutazione e di gestione. “Il Consiglio superiore adesso è unico - osserva Rinaudo - e riguarda sia i pubblici ministeri che i giudici. La carriera viaggia formalmente in modo autonomo, ma è necessario che si formino due organi amministrativi distinti, che regolino separatamente l’attività dei pm e quella dei giudici”.\nSecondo l’ex magistrato, il rischio di mantenere un unico organismo è evidente: “Non può essere lo stesso organo a valutare l’operato del pubblico ministero e quello del giudice con gli stessi parametri”. Il motivo sta nella natura profondamente diversa delle due funzioni. “Fare il giudice o fare il pubblico ministero sono due attività completamente diverse, non possono essere assimilate”. Rinaudo insiste su un punto chiave: la “mentalità professionale”. “Non puoi fare la stessa cosa scegliendo uno o l’altro così come fai l’impiegato di banca o fai il cassiere, perché ontologicamente si dice che il pubblico ministero deve avere una mentalità professionale diversa rispetto a quella del giudice e questo è il punto di partenza”.\nIl pm, spiega, è chiamato a svolgere un doppio ruolo: investigare e sostenere l’accusa in aula. “È un animale da indagine e un animale da udienza: deve coordinare la polizia, non farsi comandare dalla polizia, e poi valutare se il materiale raccolto è idoneo, in prospettiva, ad arrivare a un’affermazione di responsabilità”. Anche la fase dibattimentale richiede competenze specifiche. “Stare in udienza non è semplice - sottolinea - ci sono pubblici ministeri che sanno fare bene le indagini ma faticano in aula, e altri che sanno stare in udienza ma non sono portati per l’attività investigativa”. Proprio per questo, secondo Rinaudo, è necessario che la scelta del ruolo avvenga fin dall’inizio della carriera. “Bisogna decidere subito: faccio il pubblico ministero e lo farò per tutta la vita, sarò valutato da un organo composto da pubblici ministeri. Non da questo ibrido che esiste oggi”.\nIl referendum, però, non riguarda solo l’organizzazione interna della magistratura. Rinaudo chiarisce che a votare saranno esclusivamente i cittadini e che il cambiamento incide direttamente su chi si trova coinvolto in un processo. “Se lei viene giudicato da un giudice che non è imparziale, che non è terzo perché condizionato dal pubblico ministero, lei si sente tranquillo?”. È questo, secondo l’ex magistrato, il punto centrale del referendum: rafforzare la percezione e la sostanza dell’imparzialità del giudice. “Riguarda soprattutto gli utenti della giustizia, cioè i cittadini che devono andare incontro a un eventuale giudizio”. Per quanto riguarda il calendario, una data ufficiale non è ancora stata fissata, ma l’ipotesi più probabile è quella della seconda metà di marzo: “Verosimilmente saremo tra il 15 e il 22”.",
    "author": "Pietro Mella Bitti",
    "source": "torinocronaca.it",
    "published_date": "2026-01-05"
  },
  "https://ristretti.org/la-separazione-delle-carriere-gode-di-consenso-tra-i-miei-studenti-detenuti-il-risultato-di-anni-di-disinformazione": {
    "title": "La separazione delle carriere gode di consenso tra i miei studenti detenuti: il risultato di anni di disinformazione",
    "link": "https://ristretti.org/la-separazione-delle-carriere-gode-di-consenso-tra-i-miei-studenti-detenuti-il-risultato-di-anni-di-disinformazione",
    "content": "di Giovanni Iacomini*\nIl Fatto Quotidiano, 5 gennaio 2026\nChiunque abbia avuto problemi con la giustizia tende a prendere per buona qualsiasi iniziativa che possa dare anche solo l’idea di andare contro il presupposto strapotere della magistratura. Tra i miei studenti detenuti, la (contro-)riforma sulla separazione delle carriere gode di ragguardevole consenso. Chiunque abbia avuto problemi con la giustizia tende a prendere per buona qualsiasi iniziativa che possa dare anche solo l’idea di andare contro il presupposto strapotere della magistratura. Siamo reduci da decenni di disinformazione propagandata da televisioni e media che mirano a screditare chiunque si proponga di smascherare le marachelle di padroni, padrini e politici da controllare in quanto disonesti. È indiscutibilmente vero che la giustizia non funziona, ma si tratta di un problema annoso le cui colpe vengono addossate unicamente sui giudici.\nPochi rimarcano le responsabilità della politica che, a dispetto di centinaia di piccoli interventi sul piano procedurale (per aggiustare questo o quel processo), non è mai intervenuta seriamente con riforme strutturali atte a razionalizzare la materia penale. Né a sopperire alle note carenze di personale e di mezzi da cui dipende essenzialmente quello che è forse il più impellente dei problemi: l’inefficienza e la lunghezza dei tempi della giustizia. Ecco, a me non sembra che con la riforma recentemente approvata con doppia deliberazione delle Camere si sia voluto anche lontanamente affrontare quest’ordine di questioni. Né i condannati, né noi liberi cittadini avremo un minimo beneficio dalle carriere separate e dalla tripartizione dei Csm (che anzi aumenterà i costi che andranno a gravare su noi contribuenti). L’unico risultato mi pare una sorta di resa dei conti contro certe Procure “scomode” e l’ennesimo attacco contro l’indipendenza della magistratura e la Costituzione che l’ha sancita.\nQuando fu introdotta, rappresentò uno degli elementi di maggiore rottura rispetto al passato: non solo nel Ventennio di dittatura fascista, ma più in generale, si nota una sorta di continuità del carattere delle istituzioni italiane da sempre basate sul predominio delle classi dirigenti sui subordinati. L’autonomia dei giudici rispetto al potere politico rappresenta ancora oggi una rivoluzione culturale di fondamentale importanza su cui si basa tutto il sistema del bilanciamento e controllo reciproco tra gli organi costituzionali. In definitiva, una caratteristica irrinunciabile dello Stato democratico di diritto che i nostri padri costituenti hanno voluto disegnare e consegnarci come preziosissima eredità.\nDobbiamo tenerci cara la nostra Costituzione, considerata unanimemente a livello internazionale uno dei migliori esempi della cultura giuridica mondiale. Fu miracolosamente generata in uno dei periodi più travagliati della storia d’Italia, reazione a quel fascismo che, nella definizione di Sciascia, costituiva “un regime che non dava la preoccupazione di pensare, di valutare, di scegliere”. Invece quegli uomini e quelle donne, usciti dalla durissima selezione della guerra persa disastrosamente su tutti i fronti, furono capaci di pensare, valutare, scegliere. Per una volta tutti, anche i più ininfluenti dei cittadini, poterono e dovettero schierarsi.\nDi qui l’incommensurabile ricchezza di sentimenti e riflessioni che portarono a una fioritura sul piano umano anzitutto, ma poi anche letterario e di conseguenza alla scrittura cinematografica che portava il neorealismo italiano ai vertici mondiali. La Costruzione repubblicana è frutto, nella definizione di Scarpinato, di una sorta di “empireo culturale, un’aristocrazia etica figlia della Resistenza”; la garanzia di indipendenza e autonomia dei giudici costituisce la “pietra angolare della raffinata ingegneria della divisione bilanciata dei poteri”. Ovvio che possa non piacere a chi si presenta come erede della tradizione neofascista oggi al governo, ma tutti noi che abbiamo a cuore la bontà delle nostre tradizioni e istituzioni abbiamo il dovere di mobilitarci.\n*Professore di Diritto ed Economia nel carcere di Rebibbia",
    "author": "Giovanni Iacomini",
    "source": "Il Fatto Quotidiano",
    "published_date": "2026-01-05"
  },
  "https://ristretti.org/sicurezza-stato-e-sindaci-devono-cooperare-e-servono-piu-poliziotti": {
    "title": "Sicurezza, Stato e sindaci devono cooperare. E servono più poliziotti",
    "link": "https://ristretti.org/sicurezza-stato-e-sindaci-devono-cooperare-e-servono-piu-poliziotti",
    "content": "di Stefano Lo Russo*\nCorriere della Sera, 5 gennaio 2026\nNel dibattito pubblico italiano la sicurezza continua a essere trattata come una bandiera ideologica: da una parte l’enfasi sull’ordine pubblico, dall’altra l’accusa di lassismo. È una semplificazione utile allo scontro politico quotidiano, ma poco efficace per i cittadini. Nelle democrazie avanzate la sicurezza è una politica pubblica complessa, che funziona solo quando competenze diverse e livelli istituzionali differenti agiscono in modo coerente e coordinato. Quando questo non accade, le responsabilità si disperdono, l’azione pubblica perde efficacia e si indebolisce l’intervento dello Stato.\nPer uscire da una contrapposizione ormai sterile è necessaria una premessa di metodo: le politiche economiche, sociali e fiscali si definiscono innanzitutto a livello nazionale. Ai Comuni spetta un ruolo essenziale ma distinto: la rigenerazione urbana, la cura dello spazio pubblico, la prossimità. Funzioni decisive, ma non sostitutive delle responsabilità dello Stato centrale. Allo stesso tempo, la sicurezza non si costruisce solo dall’alto verso il basso: si alimenta anche nella capacità delle città di attivare le energie sociali che operano quotidianamente nei territori.\nÈ in questa sussidiarietà che si gioca l’efficacia delle politiche di sicurezza. Quando il contesto sociale peggiora e il presidio statale si indebolisce, le città si trovano esposte a pressioni che non possono governare da sole. I dati economici aiutano a comprendere la portata del problema. Nel 2023 i redditi delle famiglie italiane sono diminuiti in termini reali per il secondo anno consecutivo: a una crescita nominale del 4,2% si è contrapposta un’inflazione media del 5,9%, con una perdita reale di circa l’1,6%.\nNel confronto europeo, tra il 2022 e il 2024 il reddito reale disponibile pro capite è cresciuto in media nell’Unione europea di oltre il 2%, mentre in Italia la dinamica è stata nulla o negativa, ampliando il divario con Francia, Germania e Spagna. Nel 2024 è aumentata anche la quota di popolazione a rischio di povertà o esclusione sociale, arrivata al 23,1%, pari a circa 13,5 milioni di persone. Gli indicatori distributivi confermano una diseguaglianza strutturalmente elevata: il rapporto tra il reddito del 20% più ricco e quello del 20% più povero resta superiore a 5 e oltre il 10% degli occupati è a rischio di povertà.\nNon si tratta di marginalità residuali, ma di un’area sociale ampia e crescente di instabilità economica e relazionale. Questi dati non sono neutri rispetto alla sicurezza. Le società più povere e diseguali sono anche quelle in cui aumentano conflitti e criminalità diffusa. La sicurezza sociale non è alternativa alla sicurezza urbana: ne è una precondizione. Ignorare questo legame significa intervenire solo sulle manifestazioni finali del problema, senza affrontarne le cause. Negli ultimi anni molte città, anche grazie al Pnrr, hanno investito nella rigenerazione urbana, nella qualità dello spazio pubblico e nei servizi di prossimità.\nA sostenere questo impegno ha contribuito anche una risorsa decisiva: il tessuto civico, sociale e solidale che tiene insieme le comunità e costituisce una vera infrastruttura di sicurezza. Questa rete pubblico-privata è capace di intercettare il disagio prima che diventi conflitto e di rafforzare coesione e prevenzione, in integrazione con l’azione dello Stato, senza poterne sostituire le responsabilità fondamentali. La rigenerazione urbana esprime infatti il suo pieno potenziale solo se accompagnata da un presidio di legalità costante e visibile.\nE qui emerge una contraddizione evidente: a fronte di città chiamate a reggere pressioni crescenti, questo presidio si è indebolito. Secondo i dati del ministero dell’Interno, al 31 dicembre 2024 la carenza organica della Polizia di Stato supera le 11.000 unità, circa il 10% della dotazione nazionale; il turnover limitato al 75% e l’età media elevata del personale riducono la capacità di controllo del territorio: una criticità strutturale che non può essere colmata da interventi simbolici o da scorciatoie legislative.\nCosì come è illusoria l’idea che il solo inasprimento delle pene produca automaticamente maggiore sicurezza. La sicurezza non è solo controllo, ma anche fiducia nelle istituzioni. La variabile decisiva non è la durezza della pena, ma la certezza della sanzione. Questo scarto si riflette con chiarezza nel sistema penale e carcerario. La funzione rieducativa e di reinserimento prevista dalla Costituzione è un fattore concreto di sicurezza collettiva: nei Paesi che investono in misure alternative alla detenzione i tassi di recidiva scendono sotto il 30%, mentre in Italia superano il 65%.\nIl sovraffollamento e l’assenza di percorsi efficaci trasformano il carcere in un fattore di insicurezza. La sicurezza riguarda infine anche ambiti spesso meno considerati: sanità territoriale, salute mentale, dipendenze. Sono strumenti di prevenzione che intervengono sulle cause profonde del disagio e contribuiscono in modo diretto alla sicurezza urbana. Ecco, quindi, perché una sicurezza efficace richiede adeguati investimenti in tanti settori e maggior cooperazione tra livelli di governo.\n*Sindaco di Torino e coordinatore nazionale dei sindaci del Pd",
    "author": "Stefano Lo Russo",
    "source": "Corriere della Sera",
    "published_date": "2026-01-05"
  },
  "https://ristretti.org/milano-youssef-morto-tra-le-fiamme-a-san-vittore-la-famiglia-si-oppone-allarchiviazione": {
    "title": "Milano. Youssef morto tra le fiamme a San Vittore: la famiglia si oppone all’archiviazione",
    "link": "https://ristretti.org/milano-youssef-morto-tra-le-fiamme-a-san-vittore-la-famiglia-si-oppone-allarchiviazione",
    "content": "di Luigi Ferrarella\nCorriere della Sera, 5 gennaio 2026\n“Era malato, il carcere non ne ha tenuto conto”. A settembre 2024 il 18enne Youssef Barsom morì in un incendio: la procura ha chiesto l’archiviazione per i compagni di cella accusati di avere agevolato un tentativo di suicidio. Ma il fratello del ragazzo si oppone: “Ignorate le sue gravi patologie psichiche e le responsabilità del penitenziario”. Per la morte la notte tra il 5 e 6 settembre 2024 del 18enne egiziano Youssef Barsom nel rogo della sua cella a San Vittore la Procura di Milano chiede l’archiviazione dei suoi due compagni di cella, unici indagati (emerge adesso) nell’ipotesi che ne avessero agevolato un tentativo di suicidio.\nMa il fratello del ragazzo si oppone all’archiviazione sostenendo alla gip Mariolina Panasiti (chiamata il 7 aprile a decidere se archiviare o riaprire il caso) che la Procura non avrebbe invece indagato sulle possibili omissioni dell’Amministrazione penitenziaria rispetto a condizioni di infermità mentale del giovane già accertate in passato dal Tribunale per i Minorenni. La richiesta di archiviazione del pm Carlo Scalas tratta esclusivamente del detenuto che quella notte (in dichiarazioni proceduralmente inutilizzabili) aveva detto di aver aiutato Youssef a spostare una branda in ferro di 45 chili davanti al bagno della cella, dove davanti alla porta era stato posto anche un calorifero di 30 chili; e di aver visto Youssef appiccare il fuoco in cella, con un accendino passatogli per fumare una sigaretta da un altro detenuto secondo quanto riferito da un terzo detenuto, un po’ per protesta per non aver ricevuto dei vestiti e un po’ per propositi di suicidio.\nSu questo punto da un lato il pm addita cinque relazioni mediche carcerarie che attestavano come il ragazzo (da minorenne collocato in comunità da cui si era allontanato) all’ingresso a San Vittore il 24 luglio a 18 anni e 5 mesi di età e avesse negato intenti autolesionistici, e che ne stimavano “basso” il rischio di suicidio; dall’altro lato il pm non ritiene provabile che il detenuto che passò l’accendino fosse consapevole dei propositi di suicidio di Youssef.\nQuanto al secondo compagno di cella, quello che lo aiutò a spostare la branda, il pm non ritiene sostenibile l’agevolazione materiale del suicidio, valutando che la branda non “ha reso irrecuperabile per Youssef l’azione suicidaria” sia perché era “agevolmente ribaltabile in ogni momento”, sia perché il corpo del ragazzo è stato trovato non vicino all’ingresso del bagno (come in un eventuale ripensamento) ma dalla parte opposta. Per la Procura neppure si può contestare al detenuto l’omissione di soccorso, perché questo reato presuppone che da soccorrere fosse un “soggetto incapace di provvedere a se stesso”, e invece “non c’è prova che l’eventuale infermità mentale” di Youssef “fosse percepibile icto oculi da chi condivideva con lui la cella solo da poche ore”; e nemmeno si può contestare il non aver impedito l’altrui suicidio, perché su un compagno di cella non è ravvisabile quel tipo di “posizione di garanzia” che ad esempio ha uno psichiatra verso il paziente che si uccida.\nMa il fratello di Youssef, tramite atto di opposizione all’archiviazione depositato al giudice dall’avvocato Fabio Ambrosio, contesta alla Procura di non aver minimamente preso in considerazione e acquisito la documentazione sanitaria sulla quale il Tribunale per Minorenni, all’epoca dei primi problemi giudiziari del ragazzo per una rapina impropria in un negozio nel 2023, aveva concluso - scrive il legale - per “un vizio totale di mente con annullamento della capacità di intendere e volere, disturbo post traumatico da stress, disturbo di personalità con ritardo cognitivo, accertati nella relazione di perizia psichiatrica redatta dalla specialista neuropsichiatra infantile per il Tribunale per i minorenni”: acquisire queste carte “avrebbe potuto offrire un quadro completo dello stato psichico di Youssef e fornire indicazioni sulla compatibilità della detenzione”.\nE con ciò illuminare per l’avvocato della famiglia “l’inosservanza delle prescrizioni” delle circolari ministeriali sull’ingresso dei “nuovi giunti” in carcere, e la conseguente “mancata adozione di adeguate misure di protezione” costituente in ipotesi una “grave violazione degli obblighi normativi imposti all’Amministrazione penitenziaria”. Di certo gli unici la cui condotta appare inappuntabile furono gli agenti di custodia: “Dalle immagini di videosorveglianza si apprezza che tra l’avvistamento del fumo in cella e l’entrata in azione degli agenti passò appena un minuto”.",
    "author": "Luigi Ferrarella\nCorriere",
    "source": "Corriere della Sera",
    "published_date": "2026-01-05"
  },
  "https://ristretti.org/cuneo-al-carcere-cerialdo-mancano-risorse-attivita-culturali-e-percorsi-di-reinserimento": {
    "title": "Cuneo. “Al carcere Cerialdo mancano risorse, attività culturali e percorsi di reinserimento”",
    "link": "https://ristretti.org/cuneo-al-carcere-cerialdo-mancano-risorse-attivita-culturali-e-percorsi-di-reinserimento",
    "content": "targatocn.it, 5 gennaio 2026\nGiulia Marro, consigliera regionale di Alleanza Verdi e Sinistra (Avs), assieme al segretario nazionale dei Radicali Italiani, il cuneese Filippo Blengino e a Francesca Druetti, segretaria di Possibile, stamattina hanno visitato il carcere di Cuneo, la Casa circondariale Cerialdo. Un segno di attenzione verso un mondo, quello delle carceri, dove i problemi sono tantissimi. Quello del capoluogo della Granda, dove sono reclusi circa 400 uomini, per il 70% stranieri, non fa eccezione, anzi. Il Cerialdo è carente da sempre di attività che consentano ai detenuti non solo di trascorrere il tempo, ma anche di fare qualcosa di costruttivo e arricchente, che possa essere un bagaglio da spendere una volta fuori da lì.\nMa mancano risorse, personale, mediatori culturali, e chi delinque, nel 70% dei casi, se esce in carcere ci torna. L’Italia è il Paese europeo con il più alto tasso di recidiva. Senza contare che il sovraffollamento e la cronica mancanza di personale rendono difficile strutturare qualunque percorso di reinserimento, che dovrebbe rappresentare, secondo la Costituzionale, la vera funzione della pena. Proprio per accendere i riflettori su questi non luoghi, spesso ai margini delle città, di certo ai margini della società, i Radicali da sempre visitano le carceri, così come AVS e Possibile. Insieme per tenera alta l’attenzione anche sul tanto decantato tema della sicurezza, che non può esserci laddove non vengono messi in atto percorsi di reinserimento seri e strutturati. Chi entra in carcere nella stragrande maggioranza dei casi torna a delinquere non appena uscito, perché nessuno gli ha dato la possibilità o gli strumenti per provare a percorrere strade alternative. Questo è - ma non diciamo niente che non si sappia da anni - il fallimento del sistema penitenziario come strumento di rieducazione.",
    "author": null,
    "source": "Ristretti Orizzonti",
    "published_date": "2026-01-05"
  },
  "https://ristretti.org/vibo-valentia-visita-delegazione-di-europa-carenza-di-personale-nellarea-sanitaria-del-carcere": {
    "title": "Vibo Valentia. Visita delegazione di +Europa: “Carenza di personale nell’area sanitaria del carcere”",
    "link": "https://ristretti.org/vibo-valentia-visita-delegazione-di-europa-carenza-di-personale-nellarea-sanitaria-del-carcere",
    "content": "ilvibonese.it, 5 gennaio 2026\nIl sodalizio politico ha accolto positivamente i lavori di ristrutturazione dell’alta sicurezza. Entro l’Epifania assicurata la consegna di giochi per bimbi da destinare alla zona colloqui e indumenti per un detenuto iraniano privo di effetti personali. Una delegazione del gruppo provinciale di +Europa, unitamente ad altre associazioni locali e a liberi cittadini, ha visitato oggi la casa circondariale di Vibo Valentia, nell’ambito della campagna nazionale lanciata dal partito guidato da Riccardo Magi per monitorare le condizioni delle strutture penitenziarie italiane. Alla visita ha preso parte anche Maria Angela Calzone, consigliera provinciale e tesoriera del gruppo vibonese del partito.\n“La visita - si legge in una nota stampa - si è svolta con la guida della direzione e del personale penitenziario, che la delegazione ringrazia per l’accoglienza e la disponibilità al confronto. Un’occasione utile per ascoltare e approfondire, con spirito costruttivo, le dinamiche interne all’istituto”.\nCarenza di personale nell’area sanitaria - +Europa sottolinea: “Un segnale positivo arriva dall’area dell’alta sicurezza, dove sono in corso interventi urgenti di ristrutturazione che hanno comportato lo sfollamento temporaneo della sezione”. Un’azione che, “può contribuire a restituire condizioni dignitose e funzionali agli obiettivi del sistema penitenziario. Al centro della riflessione rimane la funzione rieducativa della pena, che deve poter contare su spazi, servizi e professionalità adeguate. In questo senso - si fa rilevare - desta forte preoccupazione la persistente carenza di personale nell’area sanitaria, che compromette l’effettiva tutela del diritto alla salute delle persone detenute”.\nIl sodalizio, al termine della visita, “ha assunto due impegni immediati: la consegna, entro l’Epifania, di giochi per i bambini da destinare all’area colloqui e di indumenti di base per un detenuto di nazionalità iraniana giunto recentemente nella struttura privo di effetti personali. Il partito - conclude il comunicato - conferma il proprio impegno per un sistema penitenziario che non rinunci alla sua missione costituzionale: garantire sicurezza, ma anche dignità, umanità e opportunità di reinserimento”.",
    "author": null,
    "source": "Ristretti Orizzonti",
    "published_date": "2026-01-05"
  },
  "https://ristretti.org/fossano-cn-la-garante-carcere-struttura-di-eccellenza-pronta-a-nuovi-cambiamenti-nel-2026": {
    "title": "Fossano (Cn). La Garante: “Carcere struttura di eccellenza, pronta a nuovi cambiamenti nel 2026”",
    "link": "https://ristretti.org/fossano-cn-la-garante-carcere-struttura-di-eccellenza-pronta-a-nuovi-cambiamenti-nel-2026",
    "content": "di Cristiano Sabre\nlavocedialba.it, 5 gennaio 2026\nIl carcere Santa Caterina di Fossano si rivela e si conferma un’eccellenza a livello di struttura e di gestione sul territorio, continuando quotidianamente a porre le basi necessarie per il presente e il futuro. Durante l’ultimo Consiglio comunale dell’anno, avvenuto lunedì 22 dicembre scorso, l’amministrazione ha proceduto alla presa d’atto della relazione annuale stilata dall’attuale garante dei diritti delle persone private della libertà personale Michela Revelli, in carica dal 2020. “La casa di reclusione fossanese è prevalentemente a custodia attenuata, cioè seleziona tramite una commissione le richieste dei detenuti - ha spiegato Revelli. Il 5 dicembre scorso intanto abbiamo ricevuto la visita della nuova garante regionale Monica Formaiano, subentrata a Bruno Mellano, che ha valutato il nostro carcere un punto qualitativamente sicuro e forte nella rieducazione e nella facilizzazione del rientro in società dei detenuti che lasciano il carcere”.\n“Sempre il carcere, infatti, propone vari laboratori: da quello di panificazione, alla pasticceria, alla lavorazione di verdure. I prodotti che ne derivano, apprezzati dalla popolazione di Fossano, vengono poi venduti attraverso il negozio ‘La Perla’, aperto l’anno scorso e inaugurato nel febbraio 2025 - ha proseguito -. Il lavoro amministrativo della squadra del carcere vanta un bel sistema interno ed esterno, con il Comune in prima linea, anche se abbiamo cambiamenti in atto nella prossima gestione. La ragione di tali evoluzioni è il pensionamento nel 2026 del comandante d’esperienza della Polizia Penitenziaria Marina Spinardi, cui subentrerà Francesco Gianmariano. Poi abbiamo la nostra direttrice Assuntina Di Rienzo a fine secondo mandato, che non potrà essere rinnovato per legge, e un’educatrice che andrà in pensione. La mia squadra porterà quindi cambiamenti, ma sempre nell’ottica positiva di come stiamo gestendo ora il lavoro”.\nE ancora: “Il Santa Caterina è un carcere ampio che deriva da un convento, con una biblioteca, una sala computer e celle con una zona bagno e una cucina aperta dalle 8 alle 20. In questo differisce dalle altre carceri. Va però segnalata una criticità nella magistratura di sorveglianza: è a Cuneo e sotto organico, quindi vi sono lunghi tempi d’attesa nel selezionare i detenuti.\nUn altro problema è che dei 76 elementi, che dovrebbero essere effettivi, vi sono invece ora 61 agenti della Polizia penitenziaria e, a metà del prossimo anno, caleranno addirittura a 51 perchè 10 andranno in pensione. La loro età media è di 49 anni. Un altro dato su cui si deve riflettere, sempre sulla Polizia penitenziaria, è che dal 2022 non arrivano persone giovani dal corso di formazione, ma fa richiesta solo gente vicina al pensionamento e quindi ci ritroviamo in un ‘circolo chiuso’. Il carcere di Fossano è ambìto, ma con questo calo riscontriamo qualche criticità a livello di sicurezza, con la stessa Polizia penitenziaria che scende di numero e copre con maggiore difficoltà le situazioni. Ora in carcere contiamo 110 detenuti su 133 posti disponibili, quindi non vi è sovraffollamento”.\nSul futuro dei detenuti che lasciano il carcere, dopo il loro percorso di rieducazione ritenuto concluso: “I corsi che sostengono i detenuti sono molto validi e formativi, come le 600 ore di saldatura e carpenteria, al termine delle quali viene rilasciato un attestato. Una volta che si riapre loro una nuova vita, non mancano le richieste di aziende di Savigliano che vogliono riabilitarli, così come il McDonald’s di Fossano e altre realtà limitrofe che possono e vogliono rimetterli in gioco”. “Il mio ruolo di garante - ha concluso Revelli nella relazione - è agevolato grazie alle associazioni fossanesi di volontariato e all’Amministrazione comunale, sempre vicina al carcere”.",
    "author": "Cristiano Sabre",
    "source": "lavocedialba.it",
    "published_date": "2026-01-05"
  },
  "https://ristretti.org/santa-maria-capua-vetere-ce-se-i-detenuti-vestono-le-guardie": {
    "title": "Santa Maria Capua Vetere (Ce). Se i detenuti vestono le “guardie”",
    "link": "https://ristretti.org/santa-maria-capua-vetere-ce-se-i-detenuti-vestono-le-guardie",
    "content": "di Ilaria Dioguardi\nvita.it, 5 gennaio 2026\nNella Casa circondariale campana un centinaio di ristretti confeziona 30mila camicie l’anno per gli agenti di polizia penitenziaria. Tommaso D’Alterio, direttore generale Fondazione Isaia - Pepillo: “Un modello virtuoso, solido e forte, che pensa al futuro delle persone, una volta che hanno terminato di scontare le loro pene”. Cento detenuti del carcere di Santa Maria Capua Vetere confezionano ogni anno 30mile camicie per gli agenti della polizia penitenziaria. “Siamo partiti nel 2022 con un protocollo firmato con il ministero della Giustizia che prevede un supporto della Fondazione Isaia, ma anche del resto del gruppo, la nostra fondazione di impresa è stata costituita dall’azienda Isaia che si occupa di abbigliamento sartoriale”, dice Tommaso D’Alterio, direttore generale Fondazione Enrico Isaia e Maria Pepillo. “Il nostro ruolo è quello di fornire una consulenza gratuita al penitenziario per la realizzazione del laboratorio rivolto ai detenuti, sia per quanto riguarda la parte tecnica sia per quella sociale”.\n“È un progetto innovativo, porta un’ottimizzazione al ministero perché non ci sono più le commesse esterne ma il prodotto viene realizzato internamente, dando un reddito ai detenuti. Questo ci sembra molto interessante, anche rispetto ad altri progetti di lavoro in carcere che spesso prevedono la realizzazione di manufatti che però, poi, non hanno uno sbocco nel mercato”, prosegue D’Alterio. “Quindi, si crea a volte la difficoltà di far proseguire le esperienze perché non si riesce a collocare il prodotto facilmente. Ciò può anche impedire il proseguimento delle iniziative, non si riesce a mantenere una sostenibilità economica”.\nI detenuti “devono garantire quantità e qualità perché c’è un cliente che aspetta queste 30mila camicie l’anno. C’è una scelta tecnica che va rispettata perché i capi devono avere determinate caratteristiche, se non le hanno il cliente/committente le respinge, proprio come avviene in un’azienda”. Il laboratorio è stato allestito con macchinari e attrezzature del tutto simili a quelle presenti in un’azienda, “anche dal punto di vista tecnico si impara qualcosa di molto simile a quello che poi un domani si potrebbe fare fuori. Noi abbiamo cercato di andare al di là di quello che era il protocollo. Abbiamo anche lavorato per portare all’interno dell’azienda alcuni detenuti che avessero un regime detentivo che lo consentiva, per svolgere dei tirocini, degli stage, in modo che a fine pena si potesse pensare ad inserimenti in azienda. Abbiamo trovato un po’ di difficoltà burocratiche per questo tipo di inserimento”, sottolinea D’Alterio, “non è facile portare delle persone fuori”.\nNel primo laboratorio di camiceria erano impiegati circa 40 detenuti, nel secondo lavorano circa 100 detenuti. “È stato aperto un secondo spazio ed è stato chiesto sempre al gruppo Isaia di coordinare questa seconda produzione. I ristretti hanno due sarte molto brave che seguono questa attività quotidiana, a noi rimane un ruolo di verifica periodica, di coordinamento e anche di disseminazione dal punto di vista dell’esperienza, del suo valore sociale e anche di modello”, continua D’Alterio.\n“Le due sarte svolgono la funzione sia di formazione sia di caporeparto, organizzano la produzione, devono gestire tutti i problemi quotidiani. Il fatto che ci sia una produzione numericamente così importante significa che ogni giorno bisogna risolvere delle difficoltà per mantenere un ritmo produttivo, altrimenti a fine anno quei volumi non si realizzano”.\nAdesso è allo studio un ulteriore step, anche legato alla difficoltà di portare fuori detenuti per far fare loro esperienze nell’azienda. “Questo progetto prevede la possibilità di realizzare presso il penitenziario un piccolo laboratorio del gruppo Isaia che produrrà degli oggetti più piccoli, come le cravatte oppure degli oggetti di recupero di scarti della lavorazione di altri prodotti, in modo da dare alle persone la possibilità di lavorare in previsione del fine pena”, spiega D’Alterio.\n“Si sta ragionando con la direttrice dell’istituto Donatella Rotundo per aprire anche questa nuova fase in cui una persona abbia la possibilità di lavorare dentro le mura del carcere, ma non nella parte sorvegliata. Le persone che hanno mostrato buone capacità, buon impegno all’interno del laboratorio di camiceria potrebbero avere come seconda fase il passaggio in questo piccolo laboratorio dell’azienda, per poi lavorare, terminata la pena, nell’azienda stessa”.\nQuesta esperienza di laboratorio, legata alla collaborazione con il ministero, “è stata anche portata al Cnel durante un recente convegno, come modello virtuoso di lavoro in carcere finalizzato all’inserimento lavorativo. Al netto del fatto che sappiamo che il lavoro in carcere riduce il rischio di recidiva ci sembra interessante il modello che dà stabilità a questa esperienza perché idealmente questa commessa ci sarà per sempre”, dice D’Alterio, “a differenza di altre esperienze che possono durare un tempo limitato non può che crescere”.\n“Io dirigo questa piccola fondazione di impresa e ho un background aziendale. Quello che ho visto spesso nei progetti in cui c’è l’idea di creare un nuovo prodotto, addirittura un nuovo marchio, una nuova linea, ad esempio nel settore abbigliamento che è un po’ saturo, è che è difficile ricevere un’attenzione dal mercato. Il fatto che il laboratorio sartoriale è un lavoro molto simile a quello che si fa in azienda, dal nostro punto di vista rende il progetto molto più solido e forte dal punto di vista della possibilità di un successivo reinserimento della persona, a parte il fatto che già nell’immediato dà ai detenuti un reddito”.\nUn “ponte” tra i detenuti e le aziende - “Noi siamo associati come azienda all’Unione industriali, stiamo cercando di lavorare con gli imprenditori per sensibilizzarli e magari provare a replicare iniziative simili alla nostra”, spiega il direttore generale, “per collaborare con il ministero della Giustizia attraverso dei protocolli e pensare a esperienze in altri istituti di pena, che possano prevedere l’utilizzo della legge Smuraglia. Vorremmo creare un “ponte” tra i detenuti e non solo l’azienda Isaia, che è già pronta a valutarli quando usciranno, ma anche altre aziende”.\nUn’idea: la creazione di un database con le aziende del territorio - La Fondazione Isaia ha anche un’idea progetto. “La creazione di un database condiviso con le aziende del territorio, per agevolare un contatto, un colloquio. Questa idea progettuale ha vinto il Premio Innovazione Sociale promosso da Human Foundation. Una delle cose che abbiamo notato è che, quando i detenuti finiscono di scontare le pene, si perde ogni contatto. Noi vogliamo continuare a seguirli anche dopo, aiutandoli a entrare in contatto con le aziende, a fare un colloquio, verificando se c’è stata un’assunzione. Sarebbero tutte attività, secondo noi, necessarie per completare un progetto come il nostro”, sottolinea D’Alterio.\n“Ovviamente questo è un progetto complesso che ha bisogno di tutta una serie di presupposti per essere messo in atto, però è qualcosa su cui stiamo lavorando da un po’ di tempo e speriamo in futuro di poterlo far diventare un progetto esecutivo, non solo un’idea progettuale”.\nLe giubbe per gli chef stellati - In occasione di “Cucinapoli”, evento di raccolta fondi a sostegno dei progetti della Fondazione Isaia-Pepillo “nell’ambito dell’inclusione sociale e della valorizzazione del nostro patrimonio nel saper fare, i detenuti di Santa Maria Capua Vetere hanno realizzato delle divise per gli otto chef stellati e il maestro panificatore, che hanno realizzato la cena dell’1 dicembre scorso presso il Grand Hotel Parker’s di Napoli. Sono stati creati per l’occasione anche dei piccoli gadget che sono stati donati ai partecipanti, quest’anno sono state realizzate delle pochette con materiale di scarto della produzione Isaia, sulla scia dell’idea di economia circolare e di recupero: materiale che sembrava da buttare viene recuperato e trova nuova vita”, conclude D’Alterio.\nUno degli chef, Domenico Candela, nella scorsa edizione era stato particolarmente emozionato dalla giubba che aveva ricevuto e chiese una divisa in più. La direttrice Donatella Rotundo rimase contenta di questa richiesta, chiese allo chef di andare nel penitenziario a ritirare la sua commessa.",
    "author": "Ilaria Dioguardi",
    "source": "vita.it",
    "published_date": "2026-01-05"
  },
  "https://ristretti.org/prato-i-detenuti-si-prendono-cura-della-colonia-felina-e-degli-spazi-verdi": {
    "title": "Prato. I detenuti si prendono cura della colonia felina e degli spazi verdi",
    "link": "https://ristretti.org/prato-i-detenuti-si-prendono-cura-della-colonia-felina-e-degli-spazi-verdi",
    "content": "nove.firenze.it, 5 gennaio 2026\nDonazione di materiali da parte di Estra al carcere di Prato. Un piccolo gesto può raccontare grandi valori. È questo il senso dell’iniziativa promossa da Estra a favore della Casa circondariale di Prato, dedicata alla tutela della colonia felina presente all’interno della struttura e al miglioramento degli spazi verdi che la ospitano. Un intervento che nasce dall’incontro tra attenzione al contesto ambientale, senso di responsabilità e valorizzazione delle persone coinvolte. L’utility energetica ha donato alla struttura alimenti e attrezzature dedicate al benessere degli animali e al decoro delle aree comuni. I materiali, acquistati direttamente da Estra e consegnati all’istituto, comprendono cucce in legno, ciotole, alimenti e materiali per la realizzazione e il miglioramento dei ricoveri della colonia felina.\nMa il valore dell’iniziativa va oltre il gesto materiale: alcuni ospiti della struttura, infatti, avranno l’opportunità di prendersi cura degli animali e degli spazi comuni, trasformando un atto concreto in un’esperienza di responsabilità, attenzione e collaborazione. “Questa iniziativa - dichiara il Direttore della Casa circondariale di Prato, Dr. Luca Cicerelli - è espressione dell’alleanza che la nostra Carta costituzionale chiede a tutti gli attori del territorio per perseguire gli obiettivi di rieducazione e reinserimento sociale delle persone che stanno espiando la propria pena. Ringraziamo Estra per darci l’opportunità di diffondere la cultura della sostenibilità ambientale ed aiutarci a rendere più belli e decorosi gli spazi del nostro Istituto, sensibilizzando le persone detenute su temi importanti e promuovendone l’impegno civico e la partecipazione alle attività formative e professionalizzanti”. L’iniziativa di Estra si inserisce in una visione di impresa attenta al territorio e alle comunità, capace di sostenere azioni che promuovono rispetto e partecipazione, contribuendo alla qualità della vita anche nei contesti più delicati attraverso la cura dei luoghi e delle relazioni.",
    "author": null,
    "source": "Ristretti Orizzonti",
    "published_date": "2026-01-05"
  },
  "https://ristretti.org/roma-fino-al-9-gennaio-la-mostra-fotografica-i-volti-della-poverta-in-carcere": {
    "title": "Roma. Fino al 9 gennaio la mostra fotografica “I volti della povertà in carcere",
    "link": "https://ristretti.org/roma-fino-al-9-gennaio-la-mostra-fotografica-i-volti-della-poverta-in-carcere",
    "content": "arte.it, 5 gennaio 2026\nDal 27 dicembre al 9 gennaio la Basilica di Santa Maria in Trastevere apre le sue porte a “I volti della povertà in carcere”, una mostra fotografica che non chiede solo di essere guardata, ma attraversata. Un percorso di immagini e storie che nasce dentro il carcere di San Vittore e arriva nel cuore di Roma, per interrogare chi passa, chi si ferma, chi sceglie di ascoltare. Le fotografie in bianco e nero, tratte dall’omonimo volume di Matteo Pernaselci e Rossana Ruggier, edito da EDB, raccontano una povertà che va oltre la mancanza di beni materiali. È una povertà fatta di legami spezzati, solitudine, fragilità emotive, tempo sospeso. Ma anche di resistenza, dignità, desiderio ostinato di futuro. Volti e luoghi che non cercano compassione, ma verità.\nEsporre questa mostra in una basilica significa collocarla in uno spazio che da secoli accoglie le domande dell’umano. Qui le immagini dialogano con il silenzio, con la preghiera, con il passaggio quotidiano di fedeli e visitatori, trasformando la visione in esperienza e l’esperienza in responsabilità. La mostra si concluderà giovedì 9 gennaio alle ore 18 con un incontro pubblico che dà voce alle persone e alle storie che abitano le fotografie. Saranno presenti Rossana Ruggiero e Alessandro Ragazzo, uno dei volti del volume, insieme ad alcuni detenuti del Carcere di Rebibbia Nuovo Complesso, in dialogo con Marina Finiti, Presidente del Tribunale di Sorveglianza di Roma.\nInterverranno inoltre Giacinto Siciliano, Provveditore Regionale Lazio, Abruzzo e Molise - Dipartimento dell’Amministrazione Penitenziaria, don Raffaele Grimaldi, Ispettore Generale dei Cappellani delle Carceri Italiane, Filippo Giordano, Direttore Dipartimento Gepli - Lumsa Università e Marco Impagliazzo, Presidente della Comunità di Sant’Egidio. Non un convegno, ma un momento di ascolto e confronto, dove l’esperienza del carcere incontra le istituzioni, la Chiesa e la società civile. Perché la povertà che il carcere concentra e rende visibile non è un mondo a parte: è uno specchio che riguarda tutti.",
    "author": null,
    "source": "Ristretti Orizzonti",
    "published_date": "2026-01-05"
  },
  "https://ristretti.org/napoli-edu-pro-leco-del-tempo-il-teatro-che-salpa-dalle-mura-del-carcere-di-secondigliano": {
    "title": "Napoli. Edu Pro, l’eco del tempo: il teatro che salpa dalle mura del carcere di Secondigliano",
    "link": "https://ristretti.org/napoli-edu-pro-leco-del-tempo-il-teatro-che-salpa-dalle-mura-del-carcere-di-secondigliano",
    "content": "Ristretti Orizzonti, 5 gennaio 2026\nUn orizzonte, dietro il sipario un gruppo di uomini si prepara a salpare. Un cielo oltre le mura. I compagni, quelli vecchi e quelli nuovi, tutti insieme cantano “casa”. “E la nave non va”. Il 18 dicembre 2025 la Casa Circondariale P. Mandato di Secondigliano si è trasformata in un teatro per accogliere lo spettacolo “E la Nave non va” assieme ai membri dell’associazione de La Nuova Comune, associazione teatrale ideatrice e pioniera del progetto.\nCome ci spiega la Dott.ssa Giulia Leone, vicedirettrice della Casa Circondariale di Secondigliano, questo spettacolo rappresenta la conclusione del progetto E.P. L’Eco del Tempo finanziato dal dipartimento dell’Amministrazione Penitenziaria, ed è volto a valorizzare le attività teatrali in carcere, in linea con l’obiettivo di rieducazione previsto dall’articolo 27, comma 3, della Costituzione Italiana. Al fianco dei detenuti della compagnia “I Nonvolevanoscendere” c’erano Deborah Di Francesco, Josepha Pangia, Valentina Coppola, Costanzo Salatiello, Francesco Barra, Alessio Palumbo e Stefano Coppola, i professionisti de La Nuova Comune APS, un’associazione che dal 2023 si occupa di teatro civile e sociale.\nLa Nuova Comune crede nel teatro come strumento di educazione e rieducazione, ma anche di prevenzione e informazione. Lo spettacolo “E la Nave non va”, scritto dai professionisti e dai detenuti stessi, è solo il prodotto finale di un percorso che ha accompagnato le persone detenute nella scoperta del teatro, in tutte le sue declinazioni. Accanto al laboratorio teatrale, sono stati organizzati workshop di scenografia, costumeria e maschera, audio e luci, videomaking e fotografia di scena, grazie al contributo dei numerosi professionisti che collaborano con La Nuova Comune: Carlo Dini, Stefania Romagna, Francesco Fele, Giusi D’Alessio, Mirko Amato. L’obiettivo di questo percorso, che intreccia educazione, creatività e tecnica, consiste non solo nell’offrire uno sguardo su ogni aspetto che caratterizza il teatro, ma anche di aprire la strada e gettare le basi a corsi di formazione professionalizzanti che consentano alle persone detenute di formarsi in questi ambiti.\nA completare il percorso di scoperta e col fine di sensibilizzare il grande pubblico alla responsabilità che ognuno di noi ha nel far salpare la nave, La Nuova Comune ha organizzato un ciclo di convegni ed incontri interattivi dal titolo, fortemente esplicativo, “Il teatro sociale e civile e le arti come strumento di prevenzione, educazione e informazione”.\nSi tratta di un’iniziativa a cui la popolazione ha risposto con entusiasmo e che ha permesso, anche attraverso le testimonianze dirette di alcuni utenti, di avvicinare il pubblico alle esperienze e ai vissuti delle persone che vivono in contesti come case circondariali, comunità di riabilitazione alle tossicodipendenze, case di accoglienza per donne maltrattate e che, attraverso il teatro, hanno potuto scoprire nuove parti di sé e dei loro “compagni di viaggio”.\nAccanto ai convegni, il progetto ha scelto di aprirsi ulteriormente alla città attraverso “Scetate Partenope” di e con Deborah Di Francesco e con Marco Gregorio Pulieri e Josepha Pangia, performance di Teatro Civile portata in scena dalla compagnia La Nuova Comune APS al di fuori delle mura carcerarie. Uno spettacolo che chiama Napoli a un risveglio simbolico e necessario, attraversando mito e contemporaneità, ironia e rabbia, memoria e desiderio di rinascita.",
    "author": null,
    "source": "Ristretti Orizzonti",
    "published_date": "2026-01-05"
  },
  "https://ristretti.org/verona-presepi-in-scatola-e-entrato-in-carcere-una-mattinata-di-lavoro-condiviso-con-i-detenuti": {
    "title": "Verona. Presepi in Scatola è entrato in carcere: una mattinata di lavoro condiviso con i detenuti",
    "link": "https://ristretti.org/verona-presepi-in-scatola-e-entrato-in-carcere-una-mattinata-di-lavoro-condiviso-con-i-detenuti",
    "content": "radiorcs.it, 5 gennaio 2026\nSabato 3 gennaio 2026, presso la Casa Circondariale di Verona - Montorio, si è svolta una mattinata speciale dedicata a Presepi in Scatola: un’esperienza di costruzione condivisa dei presepi insieme ai detenuti, guidata dallo spirito di semplicità e trasformazione che caratterizza il progetto. Hanno preso parte all’iniziativa il Sindaco di Verona Damiano Tommasi, Elena Cesaro per Cesaro & Associati e Paola Tacchella per l’associazione MicroCosmo, ente proponente e coordinatore del progetto. L’incontro è stato dedicato a un gesto concreto: realizzare piccoli presepi all’interno di scatole di cartone, utilizzando materiali semplici e di recupero, nel segno della sobrietà e della cura, secondo la regola francescana. Questa iniziativa apre un percorso di continuità, coinvolgendo persone detenute che potranno sviluppare pensiero creativo e manualità, impegnandosi anche nella progettazione di presepi personali e originali.\nNel laboratorio si respira un clima di serenità, in un silenzio prezioso all’interno del carcere, con gli “artigiani” intenti alla realizzazione di paesaggi interiori che trovano fondamento nei ricordi d’infanzia e nella tradizione. Grazie alla preziosa guida del Maestro Franco Cesaro, ideatore e padre del progetto, i partecipanti vengono supportati non solo nella tecnica: particolare attenzione è riservata agli aspetti storici e culturali, che troveranno ulteriore spazio di approfondimento nel corso dell’anno.\nMolteplici sono anche gli obiettivi di relazione con il territorio. Un grande presepe è stato esposto all’Ufficio Anagrafe del Comune di Verona, mentre ogni Circoscrizione ha ricevuto un Presepe in Scatola. In vista della Rassegna Internazionale dei Presepi - Natale 2026, i partecipanti al laboratorio proporranno idee e si confronteranno per realizzare un’opera condivisa capace di essere apprezzata dal pubblico.\nLa mattinata del 3 gennaio, che ha visto una partecipazione sentita del territorio, ha rappresentato un ulteriore passo: un segno di presenza, relazione e tempo condiviso. L’iniziativa Presepi in Scatola, dopo una prima esperienza pilota nel 2024 presso il carcere di Castelfranco Emilia, ha preso vita anche nell’Istituto Circondariale di Montorio per il Natale 2025, ponendosi a sostegno dei progetti sociali e rieducativi interni che l’associazione MicroCosmo, operativa da molti anni nel carcere di Montorio, realizza continuativamente durante l’anno.\nPer questo motivo il Laboratorio dei Presepi proseguirà per tutto il 2026, come dichiarato dalla direttrice del carcere, dott.ssa Maria Grazia Bregoli. Per MicroCosmo, la partecipazione rientra nell’obiettivo di costruzione di una comunità capace di dialogare al proprio interno, perché il carcere è parte del territorio: da esso provengono le persone che vi entrano e ad esso fanno ritorno una volta scontata la pena. Rendere il tempo della detenzione un presente significativo, attraverso iniziative culturali, educative e sociali, capaci di generare cura di sé, esperienza rigenerativa e attenzione alla persona nella sua completezza, è il cuore dell’impegno di MicroCosmo.\nUno spazio relazionale di arricchimento reciproco tra detenuti e operatori del territorio, in cui ogni esperienza significativa contribuisce alla crescita personale, affettiva, sociale e lavorativa. L’appuntamento di Montorio è stato un segno chiaro: la bellezza non nasce dalla perfezione, ma dalla cura. A volte bastano una scatola, materiali di recupero e mani che lavorano insieme per far emergere qualcosa di nuovo. La mattinata ha visto anche la partecipazione di Riccardo De Conti e Federico Zenari della Cooperativa Frutti Nuovi, presenti per valutare la possibilità di una raccolta fondi a supporto del percorso avviato e, in prospettiva, per nuovi progetti futuri in collaborazione con MicroCosmo nel carcere di Montorio.",
    "author": null,
    "source": "Sabato",
    "published_date": "2026-01-05"
  },
  "https://ristretti.org/caltanissetta-lo-street-food-di-nino-u-ballerino-per-i-detenuti-del-carcere": {
    "title": "Caltanissetta. Lo street food di “Nino ‘u ballerino” per i detenuti del carcere",
    "link": "https://ristretti.org/caltanissetta-lo-street-food-di-nino-u-ballerino-per-i-detenuti-del-carcere",
    "content": "palermotoday.it, 5 gennaio 2026\nIl famoso “meusaro” palermitano protagonista di un’iniziativa di speranza e condivisione solidale. Un’esperienza fondata sulla solidarietà concreta e sulla speranza di un futuro diverso, tutto da costruire, in cui il cibo si configura come un elemento di riscatto e coesione sociale. Nella Casa Circondariale di Caltanissetta, si è tenuta l’iniziativa denominata “Mandato di cottura-I sapori della libertà” realizzata nell’ambito delle azioni di risocializzazione promosse dall’Istituto penitenziario. Protagonista dell’evento pro bono, il celeberrimo street food chef palermitano Antonino Buffa, meglio noto come “Nino ‘u ballerino”.\nIl “meusaro”, noto in tutto il mondo per la prelibatezza del cibo da strada, ha coordinato un gruppo di cuochi volontari che, insieme ai detenuti, hanno condiviso un percorso di preparazione di piatti ispirati alla tradizione gastronomica siciliana.\n“Sono stato molto felice - afferma Nino - di mettere a disposizione le mie competenze a sostegno di una causa nobile”. “Il cibo - prosegue - rappresenta uno strumento di dialogo, rieducazione e reinserimento sociale: auspico che possa essere anche un’opportunità professionale per chi deve ricostruire la propria vita”. L’iniziativa, finalizzata al rafforzamento dell’autostima dei detenuti e alla valorizzazione del loro ruolo attivo in ambito trattamentale, è stata sostenuta dal Dipartimento dell’Amministrazione Penitenziaria del Ministero della Giustizia, dal Provveditorato Regionale dell’Amministrazione Penitenziaria per la Sicilia, da Giulia Gelsomino e Marcello Matrascia, rispettivamente direttrice della Casa Circondariale e Comandante di Reparto.\nCruciale è stato il ruolo dell’Area Trattamentale, con il coordinamento di Stefano Graffagnino e la collaborazione di diverse figure: l’assistente amministrativo Luigi Lopiano, i funzionari della professionalità giuridico-pedagogica Michele Alessandro Falsone, Ivana Temporale, Ivana La Rocca, Sonia Lucia Sollami e gli assistenti Giuseppe Cassisi, Massimiliano Di Forti e Davide Castronovo del Corpo di Polizia Penitenziaria. Molto importante è stato anche il supporto dell’ente di formazione professionale Cesam di Palermo, con il presidente Fabio Carraro.\nL’iniziativa ha inoltre ricevuto il sostegno di alcuni volontari, tra cui il presidente del MoVi, Filippo Maritato. Dieci sono stati i detenuti coinvolti nella preparazione delle pietanze - panelle, milza, panini conditi - successivamente distribuite a tutti i ristretti e a coloro che erano presenti nella struttura carceraria durante l’iniziativa, circa trecento persone. Animazione e musica hanno allietato il pomeriggio, conclusosi con il dono di un libro con le ricette di Nino.",
    "author": null,
    "source": "Ristretti Orizzonti",
    "published_date": "2026-01-05"
  },
  "https://ristretti.org/milano-la-creativita-che-ci-salva-michele-de-lucchi-firma-la-porta-della-speranza-di-san-vittore": {
    "title": "Milano. La creatività che ci salva. Michele De Lucchi firma la Porta della Speranza di San Vittore",
    "link": "https://ristretti.org/milano-la-creativita-che-ci-salva-michele-de-lucchi-firma-la-porta-della-speranza-di-san-vittore",
    "content": "di Alessandra Laudati\nD-La Repubblica, 5 gennaio 2026\nA Milano davanti all’ingresso del carcere di San Vittore un’installazione del designer crea un importante dialogo tra arte e sistema penitenziario. Le “Porte della Speranza” sono un’opera simbolica, monumentale, un progetto artistico e sociale che coinvolgerà in un dialogo aperto arte, sistema carcerario e società. La prima Porta (delle dieci che verranno realizzate) si trova di fronte al numero due di via Filangeri, un noto indirizzo milanese, spesso citato nelle canzoni della tradizione cittadina. È una porta aperta, che anticipa le altre nove che verranno installate di fronte ad altrettante case circondariali, otto in Italia e due in Portogallo.\nIl progetto prevede il coinvolgimento di grandi personalità del mondo della cultura e della creatività italiana: a Venezia il regista Mario Martone, a Roma il pittore e scultore Gianni Dessì, a Napoli l’artista Mimmo Paladino, a Palermo il cuoco Massimo Bottura, a Lecce il designer Fabio Novembre, a Reggio Calabria l’astrofisica Ersilia Vaudo, a Brescia l’architetto Stefano Boeri. Diversi linguaggi chiamati a dialogare con la comunità carceraria.\nIl progetto promosso dal Dicastero per la Cultura e l’Educazione della Santa Sede in collaborazione con il DAP Dipartimento Amministrazione Penitenziaria con il contributo di Fondazione Cariplo, prevede anche itinerari educativi e laboratori per guidare i detenuti in un percorso di crescita personale, in collaborazione con l’Accademia di Belle Arti di Brera e ALMA, la Scuola Internazionale di Cucina Italiana. Le porte nascono infatti non solo come sculture simboliche, ma come atto pubblico di visibilità, un dialogo tra arte, sistema carcerario e società civile.\nPorte della Speranza è un progetto promosso dalla Fondazione Pontificia Gravissimum Educationis del Dicastero per la Cultura e l’Educazione della Santa Sede in collaborazione con il DAP Dipartimento Amministrazione Penitenziaria e realizzata dal Comitato Giubileo Cultura Educazione con Rampello & Partners, con il contributo di Fondazione Cariplo e con il patrocinio del Comune di Milano. Prima Porta della Speranza a firma di Michele De Lucchi, Casa Circondariale di Milano San Vittore “Francesco Di Cataldo”.\nPorte della Speranza è un progetto promosso dalla Fondazione Pontificia Gravissimum Educationis del Dicastero per la Cultura e l’Educazione della Santa Sede in collaborazione con il DAP Dipartimento Amministrazione Penitenziaria e realizzata dal Comitato Giubileo Cultura Educazione con Rampello & Partners, con il contributo di Fondazione Cariplo e con il patrocinio del Comune di Milano. Prima Porta della Speranza a firma di Michele De Lucchi, Casa Circondariale di Milano San Vittore “Francesco Di Cataldo”.\n“La Porta della Speranza è pura e solida presenza, senza muro: non separa, non conduce, semplicemente è. Non distingue un dentro e un fuori, una stanza da un’altra, ma segna un luogo sospeso, aperto al possibile”. Così Michele De Lucchi descrive il pensiero che ha guidato il progetto della sua porta: “È scissa in due alti battenti semichiusi privi di telaio che lasciano intravedere ciò che sta oltre. La Porta della Speranza è lì per dichiarare che la trasformazione è accessibile, che ogni passaggio può aprire uno spazio di consapevolezza, attesa e rinascita”. Una porta senza stipiti, senza architrave: due ante possenti e grosse, in legno, perché il legno, come spiega De Lucchi, “è il materiale della vita, materiale che viene dalla vita e torna vita, diventa humus, sostanza per far ricrescere gli alberi”.\nLe due ante si aprono in direzione del carcere e non hanno muro: si tratta quindi di una porta che non è in un contesto chiuso, ma guarda al mondo, all’universo intero. Per trovare ispirazioni per il suo progetto Michele De Lucchi ha passato una giornata in carcere: “Uno dei detenuti mi ha detto che secondo lui la porta più bella è fatta come la porta di un autolavaggio, si mette un gettone, si entra poi si passa in mezzo all’acqua con le spazzole insaponate che lavano e si esce belli puliti; un altro mi ha proposto una porta con due chiavi una per fuori e una per dentro….Mi sono stupito perché la cosa bella è che anche all’interno delle carceri c’è creatività. Forse è proprio la creatività che ci salva”.",
    "author": "Alessandra Laudati",
    "source": "Ristretti Orizzonti",
    "published_date": "2026-01-05"
  },
  "https://ristretti.org/milano-la-musica-di-muti-nel-carcere-di-opera-vola-libera-per-tutti-e-guarisce-lo-spirito": {
    "title": "Milano. La musica di Muti nel carcere di Opera: “Vola libera per tutti e guarisce lo spirito”",
    "link": "https://ristretti.org/milano-la-musica-di-muti-nel-carcere-di-opera-vola-libera-per-tutti-e-guarisce-lo-spirito",
    "content": "di Stefano Marchetti\nIl Giorno, 5 gennaio 2026\nSabato a Milano un concerto speciale tra impegno civile e speranza. Con la Cherubini e gli “strumenti del mare”. La musica non si può imprigionare. “Il suono vola, libra nell’aria, non lo puoi toccare, non lo puoi fermare - osserva Riccardo Muti -. E quando vola, la musica arriva a tutti e tutti possono sentirsi assolutamente liberi di percepire e recepire il messaggio che porta con sé. Non ci sono più barriere di lingue o di razze: vince l’unione dei sentimenti”.\nSarà un segno di libertà e di impegno civile il concerto che il Maestro dirigerà sabato prossimo nel carcere di Milano - Opera, un luogo speciale dove nascono anche gli “strumenti del mare” che detenuti - liutai realizzano dal legno dei barconi dei migranti, grazie al progetto Metamorfosi della Fondazione Casa dello Spirito e delle Arti. Riccardo Muti condurrà la sua amatissima Orchestra giovanile Luigi Cherubini e il soprano Rosa Feola in un florilegio di capolavori, dal Concerto per archi e cembalo di Vivaldi alla Sinfonia del Nabucco e all’Ave Maria dall’Otello di Verdi, fino al Va’ pensiero con il coro dell’Associazione Amici della Nave, diretto da Paolo Foschini, composto da detenuti ed ex detenuti di San Vittore, e la partecipazione degli “Scaligeri per sempre”.\nMaestro, già altre volte lei ha portato la musica in carcere…\n“Sì, a Ravenna, con i Cherubini, siamo stati alla Casa circondariale, e negli Stati Uniti, con i musicisti della Chicago Symphony Orchestra, abbiamo visitato più volte gli Juvenile Centers dove scontano la pena ragazzi anche giovanissimi. Per me sono state esperienze straordinarie dal punto di vista umano”.\nPerché?\n“Ricordo in particolare una giornata nel penitenziario minorile di Chicago. Suonai al pianoforte alcuni brani dal Macbeth di Verdi, e ad assistere c’erano alcune ragazze molto giovani: penso avessero 15 o 16 anni, arrivavano da contesti sociali assai difficili, erano state condannate per reati gravi. Dopo il concerto feci leggere loro alcuni brani da Shakespeare, Macbeth, Romeo e Giulietta, Otello, storie che loro non avevano mai conosciuto e mai ascoltato, e vidi subito nei loro occhi una luce diversa. Erano come trasfigurate perché in quel momento erano entrate in un mondo lontanissimo. Come una rivelazione”.\nLa musica apre orizzonti incredibili?\n“Mi torna in mente anche un concerto nell’aula magna del carcere di Bollate: suonai Schubert, Chopin, Schumann e altri autori, e alla fine scambiai qualche parola con detenuti e detenute e chiesi loro quale brano li avesse colpiti maggiormente. Mi aspettavo che potessero scegliere un brano estroverso e dalla melodia accattivante come un valzer di Chopin, invece mi risposero che avevano amato moltissimo l’introduzione della sonata Al chiaro di luna di Beethoven. La musica pura colpisce il cuore e la mente e ci porta immediatamente verso un cammino della bontà e della bellezza. Io credo che si possa sbagliare strada e non sempre per colpa propria: contano anche il contesto sociale, l’ambiente, il destino. Eppure anche in coloro che hanno commesso i delitti più efferati c’è sempre una parte disponibile ad accogliere la bellezza. La musica guarisce lo spirito: lo diceva Sant’Agostino e ce lo ricorda anche Papa Leone, agostiniano, che incoraggia tutti noi a portare questo messaggio”.\nCome a Lampedusa nell’estate di due anni fa, l’Orchestra Cherubini suonerà gli strumenti del mare, creati (proprio nel carcere di Opera) dal legno dei barconi...\n“Quello è stato uno dei viaggi più emozionanti de “Le vie dell’amicizia” di Ravenna Festival. Mi ha colpito pensare che questi legni hanno trasportato persone che speravano in una nuova vita e invece spesso sono stati testimoni di tragedie e di morti terribili. Erano legni di imbarcazioni che andavano nella direzione della libertà e della speranza, sono diventati legni di dolore. Oggi rinascono nella libertà che può dare la musica, e portano un altissimo messaggio morale, spirituale e sociale. Anche il cembalo è stato costruito con lo stesso legno: non vedo l’ora di ascoltarlo”.\nMaestro, come sarà il suo anno?\n“Fra pochi giorni tornerò negli Stati Uniti per una tournée con l’orchestra di Chicago, poi a fine febbraio dirigerò il Macbeth al Teatro Regio di Torino, con la regia di mia figlia Chiara, e in aprile tornerò in Giappone con il Don Giovanni che andrà in scena al Bunka Kaikan di Tokyo, l’ultima rappresentazione prima che il teatro chiuda per ristrutturazione. In maggio al Musikverein di Vienna ritroverò i Wiener Philharmoniker per le ultime tre sinfonie di Haydn: con loro ho progetti fino al 2028”.\nE cosa si augura per questo 2026?\n“Ormai nel mondo si è arrivati a un grado di brutalità non più sopportabile, quindi l’augurio è che si possa giungere davvero alla fine di tutte le guerre, a un accordo consonante. Nella musica la consonanza dà un senso di tranquillità, di pace e di serenità, mentre la dissonanza, se finisce per essere continua, porta soltanto alle conseguenze più tremende”.",
    "author": "Stefano Marchetti\nIl Giorno",
    "source": "Il Giorno",
    "published_date": "2026-01-05"
  },
  "https://ristretti.org/il-digiuno-pubblico-e-illegale-dolci-levi-calamandrei-e-i-pescatori-della-baia-di-san-cataldo": {
    "title": "“Il digiuno pubblico è illegale”. Dolci, Levi, Calamandrei e i pescatori della Baia di San Cataldo",
    "link": "https://ristretti.org/il-digiuno-pubblico-e-illegale-dolci-levi-calamandrei-e-i-pescatori-della-baia-di-san-cataldo",
    "content": "di Mirella Serri\nLa Stampa, 5 gennaio 2026\n“Il digiuno pubblico è illegale”. Già, proprio così, brioches e panini per tutti. Nel gennaio del 1956, giusto sessanta anni fa, i magistrati cercarono di opporsi alla crescita di un fondamentale movimento politico e culturale, destinato a diventare il più importante progetto di egemonia della sinistra progressista nel dopoguerra. Proprio dall’arretrata Sicilia, terra di grande indigenza e dominio della Piovra, venne per la prima volta un messaggio che si sedimentò e condizionò il futuro della penisola. Tutto nacque dalla singolare sentenza giudiziaria che costrinse i pescatori della Baia di San Cataldo ad abbandonare lo sciopero della fame e a rientrare dal loro dissenso.\nNel borgo oltre mille persone avevano messo in atto una rivolta collettiva - definita “il digiuno dei mille” - per denunciare la pesca di frodo: tollerata dallo Stato benché portasse danni a tutta la comunità.\nSenza Danilo Dolci, il Gandhi italiano, scrittore, poeta e attivista in nome della soluzione non violenta dei conflitti sociali, la compatta protesta popolare non ci sarebbe stata. Dal 1952 Dolci aveva scelto di trasferirsi nell’isola per fare proselitismo e per condurre iniziative politiche contro la disoccupazione, l’analfabetismo e la fame. La presa di coscienza collettiva dei guai della Sicilia serviva al progresso e a spingere per lo sviluppo economico, ad esempio con la costruzione della diga sul fiume Jato, che avrebbe garantito lavoro e spezzato il controllo dell’onorata società.\nA febbraio il promotore della disobbedienza civile ne inventò un’altra sostenendo a Partinico lo sciopero attivo: se gli operai per ottenere conquiste economiche o salariali si astenevano dal lavoro, viceversa un disoccupato poteva scioperare lavorando. Così centinaia di persone si organizzarono per rimettere in sesto una strada comunale; ma i lavori furono fermati e Dolci, con alcuni collaboratori, fu arrestato per resistenza e oltraggio a pubblico ufficiale, istigazione a disobbedire alle leggi e invasione di terreni.\nL’episodio dell’opposizione poliziesca allo sciopero al contrario suscitò indignazione e provocò numerose interrogazioni parlamentari. Si mise in atto un’inedita manifestazione di intellettuali, di studenti e di giovani lavoratori. Per la prima volta, su sollecitazione di Piero Calamandrei, scrittori e artisti si unirono in un unico afflato, parteciparono al processo contro Dolci, in veste di testimoni, Carlo Levi, Elio Vittorini, Giorgio La Pira, Guido Piovene, Renato Guttuso, Bruno Zevi, Bertrand Russell, Alberto Moravia, Norberto Bobbio, Elio Vittorini, Cesare Zavattini, Ignazio Silone, Enzo Sellerio, Aldo Capitini, Paolo Sylos Labini, Erich Fromm, Jean-Paul Sartre, Aldous Huxley, Jean Piaget.\nFurono la loro presenza e i loro interventi che diedero un’enorme notorietà anche all’estero alle battaglie di Dolci e che contribuirono a porre sotto i riflettori il disagio sociale, le problematiche che affliggevano i meno abbienti, le minoranze e l’assenza di diritti civili. La cultura progressista di Dolci finì per dar vita a quel consenso di massa destinato a crescere in maniera straordinaria e che oggi la destra invidia alla sinistra.\nNell’arringa difensiva Calamandrei evidenziò che “l’Italia vive uno di questi periodi di trapasso nei quali la funzione dei giudici, meglio che quella di difendere una legalità decrepita, è quella di creare gradualmente la nuova legalità promessa dalla Costituzione”. Il progetto di una nuova legalità fu il patrimonio fondante di tanta politica basata sullo sviluppo della cultura e della non violenza, come quella del partito radicale per esempio, e anche quella delle organizzazioni (dall’editoria ai cinema ai festival ai teatri) che alimentarono la vicenda progressista italiana.\nLa variegata egemonia culturale della sinistra maturava non senza errori - non avremmo voluto, per esempio, vedere Dolci nel 1957, l’anno dopo l’invasione dell’Ungheria, accettare in Urss il premio Lenin per la pace - e diventava una forza coinvolgente per più generazioni. Oggi il ministro della Cultura Alessandro Giuli, autore di un saggio proprio sulla creazione di un’egemonia di destra che prenda a modello la sinistra (Gramsci è vivo. Sillabario per un’egemonia contemporanea), dovrebbe ripensare alla lotta pacifica dei siciliani.\nAd Atreju ha però detto, con ironia e quasi smentendo se stesso, “egemonia, che palla micidiale” e ha sfidato uno degli intellettuali più autorevoli del suo stesso schieramento, Marcello Veneziani, reo di aver rimbrottato la premier Meloni per non aver fatto quasi nulla sul piano delle idee. Come dimostra il caso di Dolci, non è il recupero del passato che crea il nuovo (non certo le mostre su D’Annunzio o Marinetti che caldeggiava tanto l’ex ministro Sangiuliano): solo gesti provocatori e impensabili possono dar vita a una nuova cultura.\n“Vorrei, signori giudici - diceva Calamandrei - che voi sentiste con quale ansia migliaia di persone in tutta Italia attendono che voi decidiate con giustizia e che la vostra sia una sentenza che apra il cuore della speranza, non una sentenza che ribadisca la disperazione”. Dolci fu condannato a 50 giorni di carcere ma aveva dato nutrimento alla “speranza”, come diceva Calamandrei, a una nuova egemonia culturale che vedeva partecipi intellettuali e giovani. Oggi un miraggio per la destra di governo.",
    "author": "Mirella Serri\nLa Stampa",
    "source": "La Stampa",
    "published_date": "2026-01-05"
  },
  "https://ristretti.org/la-lince-e-gli-abusi-delle-forze-di-polizia": {
    "title": "La “lince” e gli abusi delle forze di polizia",
    "link": "https://ristretti.org/la-lince-e-gli-abusi-delle-forze-di-polizia",
    "content": "di Luigi Manconi e di Marica Fantauzzi\nLa Repubblica, 5 gennaio 2026\nA Bologna lo scorso 12 ottobre una persona che manifestava è stata colpita al volto da un lacrimogeno sparato ad altezza d’uomo ed è rimasta cieca da un occhio: ora si fa chiamare come il felino. E ha ispirato una campagna col supporto di Amnesty International. Pare che la lince sia difficile da scorgere. Felino più grande d’Europa, si muove con discrezione. Il suo passo è rapido e il suo cammino è solitario. Il manto è maculato, le zampe sono grandi e le orecchie hanno ciuffi di peli che sembrano quelli di un pennello e che aiutano a sentire i rumori più flebili. La sua vista, specialmente nelle ore notturne, è considerata particolarmente acuta. Si dice che la sua sensibilità alla luce, di notte, sia sei volte maggiore di quella dell’uomo. Per un periodo la lince si estinse, per poi essere reintrodotta e comparire negli anni 70 in Svizzera. Esistono circa 9.000 esemplari in tutta Europa, appena 5 in Italia. Rischia l’estinzione a causa della perdita del suo habitat e del bracconaggio.\nNei secoli la lince è stata simbolo di sapienza, invisibilità e soprattutto argutezza, intesa come “capacità sottile di cogliere gli aspetti più singolari delle cose”. Nelle ultime settimane, in Italia, al suo volto e al suo nome, è stato accostato un ulteriore simbolo: l’abuso. Il 2 ottobre scorso, a Bologna, nel corso di una manifestazione in solidarietà con il popolo palestinese, all’altezza di Viale Masini una persona viene colpita al volto da un lacrimogeno. Aiutata da un’amica prova a rialzarsi ma in quel momento arriva un gruppo di agenti di polizia: i manganelli le colpiscono entrambe ripetutamente sul petto, sulla testa e sulla schiena.\nLa persona colpita dal lacrimogeno in volto ha riportato una lesione permanente: non potrà mai più vedere da un occhio. Oggi, si fa chiamare Lince. E dopo due mesi dall’accaduto, dovendo gestire la grave situazione di salute e il dolore conseguente, ha depositato una denuncia ufficiale. A dicembre alla presenza dei suoi avvocati, delle persone che in questi mesi l’hanno supportata e di Amnesty International c’è stata una conferenza stampa per ricostruire l’accaduto e presentare la campagna Lince-occhio sugli abusi.\nDagli stralci della conferenza stampa leggiamo le parole dell’amica che soccorse Lince: “Quella sera sono stati sparati centinaia di lacrimogeni. Dopo la carica in viale Masini molti agenti hanno inseguito le persone fino a via del Borgo di San Pietro e via Righi, in pieno centro. Ho fatto il calcolo del percorso, sono 15 minuti a piedi. Pensate cosa vuol dire essere inseguite per questo arco di tempo da persone armate. La cosa più sconcertante è stata quella di continuare disperatamente a chiedere soccorso e ricevere solo manganellate con una violenza inaudita”.\nViene chiesta verità e giustizia per Lince, supporto per le spese sanitari e legali che dovrà affrontare, ma soprattutto viene sottolineato un problema strutturale: quello dell’utilizzo della violenza da parte delle forze di polizia come strumento di mantenimento dell’ordine pubblico. Nella campagna partita su Produzioni dal basso si evidenzia la necessità di rinunciare all’utilizzo di strumenti che possono ferire fino a mutilare passanti e manifestanti e di introdurre codici identificativi per tutti gli agenti impiegati in queste operazioni.\nLa ciclicità con cui si chiede di prendere provvedimenti di questo tipo rispecchia la tragica ciclicità con cui si registrano comportamenti illegali e violenti da parte di operatori di polizia. Nel 2017 a Roma, durante uno degli sgomberi di uno stabile che ospitava 800 persone in Piazza Indipendenza, fu registrata una frase pronunciata da un funzionario di polizia: “Se tirano qualcosa, spaccategli un braccio”.\nNegli ultimi decenni gli episodi di piazza in cui gli agenti hanno utilizzato armi improprie come pietre, manganelli maneggiati al contrario e lacrimogeni sparati ad altezza uomo, sono stati innumerevoli. Eppure, mai riconosciuti e sanzionati come tali. Era il 2012 quando il Parlamento europeo approvò una risoluzione che esprimeva “preoccupazione per il ricorso a una forza sproporzionata da parte della polizia durante eventi pubblici e manifestazioni nell’Ue” ed esortava “gli Stati membri a garantire che il personale di polizia porti un numero identificativo”. Da allora, la Spagna, il Belgio, la Polonia, la Francia e la gran parte dei paesi europei hanno una qualche forma di codice identificativo per garantire trasparenza nell’operato delle forze di polizia. Ancora una volta, la dignità e il coraggio di chi trasforma una ferita privata in un’azione pubblica pongono le istituzioni di fronte a una responsabilità: evitare che la tutela si trasformi in prevaricazione.",
    "author": "Luigi Manconi",
    "source": "La Repubblica",
    "published_date": "2026-01-05"
  },
  "https://ristretti.org/il-2026-sara-lanno-della-giustizia-o-del-trionfo-dellimpunita": {
    "title": "Il 2026 sarà l’anno della giustizia o del trionfo dell’impunità?",
    "link": "https://ristretti.org/il-2026-sara-lanno-della-giustizia-o-del-trionfo-dellimpunita",
    "content": "di Riccardo Noury*\nIl Fatto Quotidiano, 5 gennaio 2026\nFilippine, Darfur, Libia, Israele: nell’anno appena concluso, la giustizia internazionale ha dimostrato che se la si lascia lavorare, e se non la si boicotta, ottiene dei risultati. I primi cinque anni di questo decennio hanno ricordato sinistramente quelli degli anni Novanta dello scorso secolo, segnati dai più gravi crimini di diritto internazionale, compresi i due genocidi più veloci della storia: quello del Ruanda nel 1994 e quello della Bosnia nel 1995. Ma dopo quegli orrori, ci fu una risposta, basata sulla necessità imprescindibile di punire i responsabili e almeno i principali esecutori di quei crimini: nacquero i due tribunali speciali per il Ruanda e l’ex Jugoslavia e nel 1998 a Roma venne approvato lo Statuto della Corte penale internazionale permanente (per saperne di più, soprattutto sulle condanne emesse dalle prime due corti, segnalo questo volume).\nIl quinquennio appena iniziato somiglierà, a sua volta, al secondo quinquennio degli anni Novanta? Dalla risposta, che non possiamo dare noi limitandoci a esprimere una speranza, dipenderanno il destino dei conflitti in corso e la prevenzione, o al contrario, la previsione dei prossimi. L’efficacia e l’efficienza della giustizia internazionale, priva del potere coercitivo di dare seguito alle sue decisioni - non esiste una polizia giudiziaria per eseguire i mandati di cattura - dipendono dalla collaborazione degli stati. Per 125 di loro non è un’opzione ma un obbligo.\nNel 2025 questa collaborazione è venuta meno in diverse occasioni: l’Italia ha riaccompagnato a casa il ricercato libico Almasri; l’Ungheria e tre stati africani (Burkina Faso, Mali e Niger) hanno annunciato l’intenzione di uscire dalla Corte penale internazionale; gli Usa, che non ne fanno parte, l’hanno nuovamente colpita con sanzioni. La “pietra dello scandalo” è stata l’emissione del mandato di cattura per il primo ministro israeliano Netanyahu, che ha suscitato dalle nostre parti reazioni opposte a quelle entusiastiche seguite all’analogo provvedimento, sacrosanto, adottato nei confronti del presidente russo Putin.\nQueste reazioni opposte sono state la prova più evidente dei doppi standard praticati dai più influenti stati della comunità internazionale: mentre milioni di persone nel mondo, rassegnate a non poter contare su quella domestica, guardano alla giustizia internazionale come unico mezzo per ottenere la punizione dei responsabili dei crimini subiti, in molte capitali non sono questi a essere valutati bensì chi li ha commessi, per poter condannare o condonare secondo le circostanze. Eppure, nell’anno che si è appena concluso, la giustizia internazionale ha dimostrato che se la si lascia lavorare, se non la si delegittima e se non la si boicotta, ottiene dei risultati.\nL’11 marzo le autorità delle Filippine hanno arrestato l’ex presidente Rodrigo Duterte, ricercato dalla Corte penale internazionale per crimini contro l’umanità in relazione alla sua politica della “guerra alla droga” che tra il 2016 e il 2022 causò l’uccisione di migliaia di persone, per lo più povere e marginalizzate, da parte delle forze di polizia o di killer legati a queste ultime. Il giorno dopo Duterte è stato trasferito alla Corte.\nL’8 luglio la Camera preliminare della Corte ha emesso mandati di cattura nei confronti di Haibatullah Akhundzada e di Abdul Hakim Haqqani, rispettivamente guida suprema e capo del potere giudiziario dei talebani al potere in Afghanistan, per il crimine contro l’umanità di persecuzione di genere. Il 1° dicembre la Germania ha ricordato all’Italia cosa vuol dire rispettare gli obblighi di cooperazione con la Corte penale internazionale: il cittadino libico Khaled Mohamed Ali El Hishri, uno dei responsabili della famigerata prigione di Mitiga, è stato non riaccompagnato a Tripoli ma consegnato all’Aja. Era stato arrestato il 16 luglio in esecuzione di un mandato di arresto emesso dalla Camera preliminare della Corte il 10 luglio per crimini di guerra e contro l’umanità.\nInfine, il 9 dicembre la Corte ha condannato a 20 anni di carcere il criminale sudanese Ali Muhammad Ali Abd-Al-Rahman detto “Ali Kushayb”, dopo averlo giudicato colpevole di 27 fattispecie di crimini di guerra e contro l’umanità commessi tra l’agosto del 2003 e l’aprile del 2004 nel Darfur. All’epoca “Ali Kushayb”, consegnatosi alla Corte nel 2020, era a capo di una milizia alleata alle forze armate.\nNel quinquennio appena iniziato potrebbero arrivare i due verdetti per i casi di genocidio sollevati di fronte all’altro organo giudiziario globale, la Corte internazionale di giustizia, che giudica non gli individui ma gli Stati: quello del Gambia contro Myanmar per i crimini subiti dalla minoranza rohingya e quello del Sudafrica contro Israele per i crimini subiti dalla popolazione palestinese della Striscia di Gaza.\nLa Corte internazionale di giustizia, che deve pronunciarsi solo sul possibile crimine di genocidio e non su altri, potrebbe stabilire che genocidio non vi è stato. Ma nessuno, negli Stati sotto accusa, dovrebbe tirare un sospiro di sollievo e brindare all’assoluzione. Infatti, non esiste una gerarchia tra i crimini di diritto internazionale: genocidio, poi crimini contro l’umanità e, al terzo posto, crimini di guerra. Affermare, da parte israeliana, che siccome non c’è stato genocidio, in fin dei conti non è successo niente di grave comporterebbe la beffarda conseguenza di concludere che anche Hamas, dopo tutto, non ha fatto niente di grave. Solo chi ignora o manipola per propri fini il diritto internazionale potrebbe sostenere una cosa del genere.\nLa speranza, allora, è che attraverso le proprie pronunce e la cooperazione della comunità internazionale, la giustizia internazionale non sia più vista come un problema ma come la soluzione, quella in grado di spezzare il cerchio dell’impunità. Altrimenti, mutilando la frase popolare negli anni Novanta, vorrà dire che “c’è pace senza giustizia”. Una pace senza giustizia è una pace ingiusta, un premio agli aggressori: averli intorno ai tavoli negoziali anziché in un aula di tribunale significherà semplicemente prepararci ai prossimi conflitti.\n*Portavoce di Amnesty International Italia",
    "author": "Riccardo Noury",
    "source": "Il Fatto Quotidiano",
    "published_date": "2026-01-05"
  },
  "https://ristretti.org/il-diritto-internazionale-e-morto-viva-il-diritto-internazionale": {
    "title": "Il diritto internazionale è morto? Viva il diritto internazionale!",
    "link": "https://ristretti.org/il-diritto-internazionale-e-morto-viva-il-diritto-internazionale",
    "content": "di Tommaso Greco\nAvvenire, 5 gennaio 2026\nDopo l’attacco Usa in Venezuela la tentazione più naturale sarebbe quella di dichiarare la fine del sistema giuridico che regola i rapporti tra gli Stati. Ma questo è proprio ciò che vogliono gli “adoratori della forza”. La tentazione più naturale, in seguito all’attacco statunitense di ieri notte in Venezuela, è di dichiarare che la lunga agonia del diritto internazionale, alla quale abbiamo assistito da qualche anno a questa parte, si è finalmente conclusa con il suo decesso. La legge della forza, che con colpi più o meno eclatanti, si è affermata nei più diversi scenari, ha definitivamente conquistato il campo dei rapporti tra gli Stati, e si è quindi tolta ogni ipocrisia ad una situazione nella quale l’appello alle regole che hanno governato le relazioni internazionali appariva sempre più come del tutto retorico, e quasi sempre interessato. Il diritto internazionale, negli ultimi tempi, è stato infatti difeso dagli Stati quando tornava comodo per giustificare le proprie scelte di campo, e dagli stessi soggetti dimenticato allorché quelle scelte portavano in direzioni incompatibili col diritto internazionale medesimo. Tanto vale quindi togliere ogni velo e lasciare che siano i rapporti di forza a determinare gli equilibri futuri.\nSi tratta di uno scenario che perciò non nasce all’improvviso, dato che ormai da troppo tempo possiamo dire di trovarci in una fase di vera e propria “adorazione della forza”: non solo da parte di chi la usa per raggiungere illecitamente i propri obiettivi, ma anche da parte di coloro che, rispetto ai primi, non vedono altra risposta possibile che appunto quella della forza. È la logica della “guerra giusta”, adottata da chi si rassegna alla guerra dimenticando che ci sono altre vie per risolvere i conflitti; ed è la logica del riarmo, adottata da chi pensa che rispetto ai ventilati pericoli ci si debba premunire innanzitutto sul piano militare. La logica di chi pensa, insomma, che un nuovo ordine, se mai possa essere creato, non possa non nascere che sulla base della deterrenza, e cioè di nuovo sui rapporti di forza.\nA furia di mettere al centro la forza, chi vuole procedere sulla base del suo principio non sente più nemmeno il dovere di giustificarsi, né tanto meno il dovere di rivolgere un ipocrita omaggio a quel diritto internazionale, che bene o male aveva fatto ogni tanto sentire la sua voce. E tuttavia, sarebbe un grave errore constatare - amaramente, magari, ma come sempre “realisticamente” (che coincide quasi sempre con “strumentalmente”) - che il diritto internazionale è morto. Lo sarebbe perché è proprio questo ciò che si aspettano coloro che il diritto internazionale hanno violato e continueranno a violare. Dare per morto il diritto internazionale vuol dire lasciare libero il campo, anche sul piano simbolico, a coloro che stanno sostituendo la forza del diritto con il diritto del più forte.\nDavanti a simili fatti, la scelta non è tra l’essere realisti - e quindi prendere atto che “questa è la situazione”, adeguandosi (se non addirittura gioendone, come stanno già facendo in molti) - e l’essere “idealisti”, difendendo un “inesistente” ruolo del diritto. Non c’è alcuna realtà predeterminata, rispetto alla quale sentirsi impotenti. Come ogni forma di diritto, il diritto internazionale ha bisogno innanzitutto di quella che Max Weber, all’inizio del XX secolo, chiamava la “credenza nella validità”, e di conseguenza di comportamenti che a quella validità diano seguito. Il diritto internazionale - di nuovo, come ogni altra forma di diritto - non funziona “da solo”, meccanicamente. Funziona se coloro che sono chiamati a dargli esecuzione compiono i doveri che loro spettano. Ecco perché è particolarmente importante che i soggetti che del diritto internazionale sono protagonisti, ricordino il ruolo del diritto e facciano tutto ciò che è possibile giuridicamente per richiamarne il valore e magari per ripristinarlo.\nQuesto dovrebbe essere innanzitutto il compito dell’Europa, chiamata a svolgere un ruolo storico importantissimo: non quello di partecipare alla folle corsa verso lo squilibrio delle forze, ma quella di essere sempre più custode del diritto, in un mondo che del diritto si illude di poter fare a meno. L’inefficacia momentanea non è una giustificazione per mettere da parte un patrimonio che l’umanità aveva conquistato lungo i secoli e che si era consolidato nel secondo dopoguerra, a seguito di distruzioni e sacrifici umani come non si erano mai visti nella storia. Ecco perché non bisogna dire che “il diritto internazionale è morto”. Si tratta di un argomento che finisce per giustificare i prepotenti, ma anche per rendere irresponsabili coloro che sono i primi custodi del suo funzionamento e che hanno oggi il dovere di ripristinarlo.",
    "author": "Tommaso Greco\nAvvenire",
    "source": "Avvenire",
    "published_date": "2026-01-05"
  },
  "https://ristretti.org/la-democrazia-e-in-crisi-serve-tornare-allutopia-che-gia-una-volta-ci-salvo": {
    "title": "La democrazia è in crisi, serve tornare all’utopia che già una volta ci salvò",
    "link": "https://ristretti.org/la-democrazia-e-in-crisi-serve-tornare-allutopia-che-gia-una-volta-ci-salvo",
    "content": "di Walter Veltroni\nCorriere della Sera, 5 gennaio 2026\nSe gli Usa possono bombardare un Paese sovrano è allora ugualmente legittimo che Putin possa invadere l’Ucraina e che la Cina possa regolare i suoi conti con Taiwan. Il nuovo ordine mondiale si afferma oggi così, sulla punta dei cannoni. Dalla tragedia della Seconda guerra mondiale, sessanta milioni di morti, lo sforzo della comunità internazionale è stato quello di fornirsi di regole, istituzioni, procedure per evitare che quell’indicibile orrore non si riproducesse mai più. Nel giro di una manciata di mesi questa polizza di garanzia universale è stata stracciata. La messa in discussione delle istituzioni e del metodo multilaterale genera l’inevitabile ritorno alla politica di potenza, ai “giardini di casa”, alle sfere di influenze, ai patti di non aggressione o a quelli di ferro. Tutte pratiche che hanno lastricato l’inferno del Novecento.\nIn pochi mesi abbiamo riguadagnato un secolo, ma all’indietro. Non torno qui, ne hanno parlato Massimo Gaggi e Mario Platero ieri, sulle incongruenze e le illegittimità dell’azione americana. E sulla assurdità dell’idea di governare un Paese sovrano come fosse una colonia: “Gli Stati Uniti da oggi governano il Paese e lo faranno fino a quando sarà necessario”. O, ne ha parlato Saviano, sulla pretestuosità dell’argomento legato alla sacrosanta lotta contro il narcotraffico. Argomento soavemente contraddetto ad esempio dalla grazia accordata da Trump al presidente dell’Honduras condannato dalla giustizia americana a 34 anni di reclusione per collusione con i trafficanti e il concorso dell’importazione negli Usa di 400 tonnellate di cocaina. O quella con la quale ha liberato dalla sentenza di ergastolo Ross Ulbricht, a capo del sito Silk Road, accusato, tra l’altro di “traffico di droga, traffico di droga su internet e cospirazione per trafficare droga”.\nMa la questione sulla quale vorrei tornare riguarda il “senso” di quello che sta accadendo nel mondo. Quel senso che dovrebbe inchiodare tutti alle proprie responsabilità e spingere, di fronte all’Ucraina o al Venezuela, a capire che stiamo parlando di una stagione che solo l’ipocrisia può definire come l’esito della normale alternanza al governo, quella che nel passato ha fatto sì che il potere transitasse con differenze radicali ma senza lacerazioni tra Eisenhower e Kennedy fino a George Bush e Barack Obama. Stiamo vivendo una fase straordinaria. Mi capitò di definirla, dopo la vittoria di Trump, una stagione rivoluzionaria. E le rivoluzioni, si sa, hanno una certa tendenza all’uso della ghigliottina. Oggi con il capo sui ceppi è, in tutto il mondo, la democrazia. Cos’altro deve accadere per far capire a tutti che sono in discussione le libertà fondamentali che consentono a ciascuno di noi di vivere la propria vita essendo sé stessi, avendo le proprie idee, le proprie convinzioni, la propria religione, la propria identità? La democrazia non vive in un solo Paese, ha bisogno di una cornice internazionale che apprezzi i valori del dialogo, la ricerca delle soluzioni secondo criteri politici e diplomatici, che consideri il ricorso alla forza l’ultimo, non il primo, strumento di soluzione dei conflitti e che, comunque, si muova all’interno di regole che sono tali perché condivise. Il nemico dei nuovi potenti del mondo, tecnologici e politici, è l’idea del pluralismo e delle garanzie, della libertà e dell’indipendenza di una società strutturata e non ridotta al binomio piramidale autocrate-followers.\nDietro quello che accade c’è un pensiero, una teoria, che bisognerebbe frequentare o conoscere per dare una ragione alla precipitazione degli eventi di questi mesi. I teorici della nuova destra mondiale parlano di Anticristo, di Armageddon necessario per ripristinare una civiltà depurata dalle scorie delle libertà, teorizzano il valore rigeneratore della guerra e della violenza, la necessità della compressione di diritti e libertà individuali, persino la sostituzione dell’Onu con Echelon al fine di controllare l’umanità intera. Follie? Si, come le teorie sulla supremazia della razza degli anni Trenta. Follie, che in determinate condizioni storiche, trovano sostegno popolare, specie se supportate da un apparato comunicativo e cognitivo che semplifica, radicalizza e fa convivere la suggestione della piena libertà con la realtà del totale controllo.\nTecnologie e dominio, ecco il grande tema del nostro tempo. La democrazia ha le sue colpe, come le aveva all’alba di un secolo fa. La prima è di aver tollerato o talvolta persino giustificato i suoi nemici, come quel Maduro che aveva edificato nel suo Paese un odioso regime autoritario.\nMa rischia di fare lo stesso errore non vedendo oggi la portata degli avvenimenti.\nUn nuovo ordine mondiale, fondato sulla politica di potenza, postula l’eclisse della democrazia. E allora, di fronte all’Ucraina, a Gaza, a Caracas, i leader europei dovrebbero non balbettare impauriti, come ha fatto anche il governo italiano, ma levarsi in difesa di quei valori che abbiamo affermato attraverso il sangue di decine di milioni di esseri umani. Sia l’Europa, oggi, alla guida dei principi di libertà e democrazia che vengono stracciati. Siano gli Stati Uniti d’Europa a guidare l’Occidente, in attesa di ritrovare al proprio fianco gli Stati Uniti, democratici o repubblicani, ma tornati saldamente alla loro storica identità. Mi rendo conto che difronte alla fragilità dei vertici europei di oggi questa ipotesi sembra un’utopia. Ma lo era anche pensare a un’Europa unita mentre si combatteva e ci si uccideva tra figli dello stesso continente. Quell’utopia realizzata ci ha evitato guerre per cento anni. Non bisogna dimenticarlo mai, ora che la guerra sembra tornata normale.",
    "author": "Walter Veltroni\nCorriere",
    "source": "Corriere della Sera",
    "published_date": "2026-01-05"
  },
  "https://ristretti.org/la-guerra-non-ce-ma-la-pace-ormai-e-finita": {
    "title": "La guerra non c’è (ma la pace ormai è finita)",
    "link": "https://ristretti.org/la-guerra-non-ce-ma-la-pace-ormai-e-finita",
    "content": "di Paolo Fallai\nCorriere della Sera, 5 gennaio 2026\nSi parla di conflitti armati come di normali eventualità e di riarmo necessario. Stiamo assistendo al tramonto di un’epoca unica e forse irripetibile. Durante tutta la storia dell’umanità la guerra è stata considerata una normale evoluzione delle relazioni tra i popoli (e i governanti). La guerra era talmente normale che veniva dichiarata da eleganti ambasciatori, aveva un inizio, uno svolgimento e una fine, con tanto di trattati diplomatici (ora si fanno solo operazioni speciali, senza preavviso, che non si sa quando cominciano e non finiscono mai). La Seconda guerra mondiale, con i milioni di morti nelle città e sui campi di battaglia, l’orrore dell’Olocausto, la spaventosa efficienza delle armi dimostrata dalle atomiche americane su Hiroshima e Nagasaki, sembravano aver segnato un punto di non ritorno.\nLa guerra è apparsa in tutta la sua atrocità ed è sembrato assurdo perfino nominarla. L’articolo 11 della nostra Costituzione condivide con Pier Paolo Pasolini un triste destino, tutti lo nominano ma nessuno lo legge. Recita il testo completo approvato dai costituenti: “L’Italia ripudia la guerra come strumento di offesa alla libertà degli altri popoli e come mezzo di risoluzione delle controversie internazionali; consente, in condizioni di parità con gli altri Stati, alle limitazioni di sovranità necessarie ad un ordinamento che assicuri la pace e la giustizia fra le Nazioni; promuove e favorisce le organizzazioni internazionali rivolte a tale scopo”. Non c’è solo il ripudio della guerra, c’è l’impegno a impedirne di nuove. Questa epoca sta finendo, ormai si parla di guerra come di una normale eventualità e di riarmo necessario. Tema molto divisivo con molte ragioni da una parte e dall’altra. Per capire qualcosa di più potrebbe essere utile leggere un libretto scritto negli anni Trenta da Smedley Darlington Butler, generale dei Marines pluridecorato. Si intitola War is a racket (La guerra è una mafia, edito da “ad est dell’equatore”). La sua tesi è semplice: se la guerra non fosse un affare e non generasse enormi profitti, non la faremmo. Sembra un tipo che se ne intende.",
    "author": "Paolo Fallai\nCorriere",
    "source": "Corriere della Sera",
    "published_date": "2026-01-05"
  },
  "https://ristretti.org/trump-luso-della-forza-sta-sgretolando-lidea-di-un-diritto-internazionale": {
    "title": "Trump, l’uso della forza sta sgretolando l’idea di un diritto internazionale",
    "link": "https://ristretti.org/trump-luso-della-forza-sta-sgretolando-lidea-di-un-diritto-internazionale",
    "content": "di Giuseppe Sarcina\nCorriere della Sera, 5 gennaio 2026\nA Washington il meccanismo è sempre più veloce e determinato. Mentre i leader europei si muovono in ordine sparso. Donald Trump accarezzò l’idea di impadronirsi della Groenlandia già nel 2019, nel corso del suo primo mandato. All’epoca la sua proposta suscitò una risata irrefrenabile e collettiva nel Parlamento di Copenhagen. Oggi, purtroppo, c’è poco da ridere. La Groenlandia fa parte della Danimarca, sia pure con lo status di “Territorio speciale”. Danimarca significa Nato e Ue. Che cosa vuole fare Trump, attaccare gli alleati? Il segretario di Stato, Marco Rubio, consiglia di “prendere sul serio” i proclami del presidente Usa. Dopo la notte di Caracas è più difficile dargli torto. Per ora, comunque, nelle capitali europee prevale l’incredulità: di fatto nessuno crede che il Pentagono possa inviare i marines a occupare la Groenlandia, magari facendo leva sulla base aerea di Pituffik, nella parte settentrionale della grande Isola.\nIl problema, però, è che i leader del Vecchio Continente sembrano muoversi, ancora una volta, in ordine sparso. Almeno a giudicare da come hanno reagito al blitz dei “Delta Force” che ha portato alla cattura di Nicolás Maduro. Basta leggere le dichiarazioni contratte, sincopate di Emmanuel Macron, del cancelliere tedesco Friedrich Merz, del premier britannico Keir Starmer. In sostanza: è un bene che Maduro non sia più alla guida del Venezuela, ma il “metodo Trump” non è accettabile. Giorgia Meloni, invece, considera come “difensivo e quindi legittimo” il raid americano contro uno Stato che alimenta il narcotraffico diretto negli Stati Uniti. È un ragionamento scivoloso. Seguendo questa logica, allora, sarebbe “legittimo” anche attaccare le basi libiche che gestiscono il traffico di migranti illegali diretti anche sulle coste italiane. Visto che il governo Meloni da sempre ritiene una grave minaccia lo sbarco dei “clandestini”.\nMa il ritmo imposto da Trump è frenetico. Gli europei sono in grado di reggere il passo, di fare blocco per convincere la Casa Bianca a rinunciare alle mire sulla Groenlandia? Sembra ormai evidente che non basti invocare “il rispetto del diritto internazionale”, come fanno Macron, Starmer, Merz e, con toni più duri, il premier spagnolo Pedro Sánchez. In un anno, il presidente Usa ha semplicemente ignorato le regole e le istituzioni internazionali e ha introdotto un “metodo” che ha spiazzato tutti e che, al momento, non sembra avere freni o alternative. Non ha chiesto l’autorizzazione di nessuno, neanche del Congresso degli Stati Uniti, per colpire le basi degli Huthi nello Yemen, gli impianti nucleari in Iran, i miliziani dell’Isis in Nigeria, le formazioni jihadiste in Siria, le imbarcazioni del Venezuela nel Mar dei Caraibi.\nL’ex costruttore newyorkese è sempre più assertivo, sempre più spregiudicato. Sembra una risposta diretta alla teoria “Taco”: Trump si tira sempre indietro, (“Trump Always Chickens Out”) inventata da un giornalista del “Financial Times” che ha avuto, insieme ad altre formule, una certa popolarità nella scorsa primavera. Effimera, perché smentita dai fatti. Può rivelarsi una semplice illusione anche pensare di contenere l’aggressività di Trump, assecondandone le scelte di politica internazionale, come pensano di fare, tra gli altri, Starmer, Merz, Meloni. E, in ogni caso, questo schema non funziona se le sue iniziative ci investono direttamente, come lascia immaginare l’”interesse” per la Groenlandia.\nNella conferenza stampa dell’altro giorno, Trump ha letto un testo che richiamava la lontana “dottrina Monroe” (1823), dal nome del quinto presidente che puntava ad arginare l’influenza delle potenze europee in tutto il continente americano. Quel documento sarebbe stato scritto dal Consigliere per la sicurezza, Stephen Miller. Si può discutere sulla solidità storica e scientifica di queste citazioni. Ma, alla fine, sarebbe un dibattito ozioso, inutile. Quello che conta, invece, è che a Washington opera un gruppo che produce progetti, teoremi, non importa se rozzi o sballati, perché soddisfano le ambizioni o la megalomania del presidente e, soprattutto, perché vengono tradotte in azioni dall’esercito più letale e più efficiente del mondo. E questo meccanismo diventa sempre più veloce, sempre più determinato. Ecco la realtà che la notte di Caracas ha sbattuto in faccia anche a noi europei.",
    "author": "Giuseppe Sarcina\nCorriere",
    "source": "Corriere della Sera",
    "published_date": "2026-01-05"
  },
  "https://ristretti.org/iran-scontri-e-barricate-per-le-strade-quindici-manifestanti-uccisi-70-citta-e-villaggi-coinvolti": {
    "title": "Iran. Scontri e barricate per le strade: quindici manifestanti uccisi, 70 città e villaggi coinvolti",
    "link": "https://ristretti.org/iran-scontri-e-barricate-per-le-strade-quindici-manifestanti-uccisi-70-citta-e-villaggi-coinvolti",
    "content": "di Greta Privitera\nCorriere della Sera, 5 gennaio 2026\nSale il bollettino dei morti e delle violenze mentre le autorità cercano di mostrarsi comprensive con le richieste e le frustrazioni dei commercianti. Gli iraniani e le iraniane conoscono a memoria le strategie della Repubblica islamica per dirottare la realtà. Non si stupiscono quando Ahmad Reza Radan, il comandante delle forze di polizia, racconta alla televisione di Stato che “nelle ultime due notti sono iniziati gli arresti mirati di leader che incitavano il popolo”. Secondo Radan questi aizzatori di masse avrebbero confessato di aver ricevuto “dollari” per creare scompiglio. “Le dichiarazioni sotto torchio sono un classico”, scrive Samira, da Shiraz.\nCome sempre, la narrazione è orchestrata dalla Guida suprema, l’ayatollah Ali Khamenei, che nei giorni precedenti si è fatto sentire via post su X, social proibito ai suoi cittadini. Il canovaccio: comprendiamo la frustrazione dei commercianti; faremo il possibile per risolvere i problemi economici che affliggono il Paese; non provate a politicizzare le manifestazioni già infiltrate da agenti esterni (israeliani e americani). E poi: minacce al nemico che minaccia (Donald Trump).\nAll’ottavo giorno di proteste partite dai “bazaari” di Teheran, contro l’inflazione e il carovita alle stelle, arriva un altro bollettino di sangue: sarebbero sedici le persone uccise, tra cui un membro delle forze di sicurezza. Qualcuno dice diciotto. Decine i feriti, molti colpiti al volto. Sui media iraniani, sui profili social di attivisti ed esperti, si elencano nomi di paesi, quartieri, vie, incroci, ponti. Mappe dettagliate per monitorare una rivolta che non ha ancora le dimensioni di quella precedente - quella del 2022, nata nel nome di Masha Jina Amini - ma che si è già estesa a oltre 70 tra città e villaggi che finora erano rimasti estranei alle proteste. Si segnalano scontri nel centro di Teheran con le forze di sicurezza dispiegate intorno al Gran Bazar, al centro commerciale Alaeddin e a quello di Charsou. Scontri a Marvdasht, nella provincia di Fars. Cariche e attacchi con lacrimogeni. Cassonetti a fuoco, barricate, ronde intorno alle università. Internet che singhiozza. Arriva la storia di Saghar Etemadi, 22 anni. Le guardie le sparano agli occhi e secondo alcuni attivisti muore in ospedale. Qualche ora prima aveva scritto su Instagram: “Ho paura che uccideranno molti altri di noi, e comunque niente cambierà”.\nLa coraggiosa marcia degli iraniani si muove mentre in sottofondo Trump cattura il dittatore venezuelano Nicolás Maduro. Fuori e dentro il Paese ci si chiede se il presidente americano voglia mettere le mani anche sui signori della Repubblica islamica, visto le minacce postate poche ore prima di fare atterrare a Caracas gli elicotteri della Delta Force. Come nella Guerra dei 12 giorni con Israele, c’è chi fa il tifo perché succeda, c’è chi invece crede che solo una rivoluzione interna possa smantellare la dittatura. Gli esperti, però, gelano gli entusiasmi: l’Iran non fa parte del “giardino di casa” degli Stati Uniti, è un Paese lontano e con una struttura di potere ben diversa da quella venezuelana. Un raid americano non garantirebbe la fine della teocrazia costruita su strutture molto radicate e tentacolari, come le Guardie della Rivoluzione (i pasdaran). E, pronto all’appello, potrebbe esserci un ayatollah di ricambio disposto ad aumentare la repressione.\nCol riempirsi delle strade e delle piazze, le gerarchie del regime provano a spegnere la rivolta a colpi di promesse: più soldi stampati, indennizzi per i prezzi alle stelle, un paio di ministri sulla graticola. Il falco Mohammad Ghalibaf, leader del Parlamento, addossa il disastro economico alle “mollezze” del presidente cosiddetto riformista Masoud Pezeshkian che ribatte scaricando sugli oltranzisti il gelo sul nucleare con gli Stati Uniti, causa principale dell’aggravamento delle sanzioni.\nIl principe in esilio Reza Pahlavi elogia i manifestanti. E Netanyahu si sente vicino al popolo iraniano che sembra “stia riprendendo in mano il proprio destino”. Mentre lo dice, a Teheran srotolano su un palazzo un manifesto gigantesco con stampata l’immagine di decine di bare ricoperte da bandiere israeliane e americane. Sopra, una scritta: “Attenti ai vostri soldati”.",
    "author": "Greta Privitera\nCorriere",
    "source": "Corriere della Sera",
    "published_date": "2026-01-05"
  },
  "https://ristretti.org/responsabilita-sicurezza-e-speranza-nella-proposta-di-indulto-differito": {
    "title": "Responsabilità, sicurezza e speranza nella proposta di indulto “differito”",
    "link": "https://ristretti.org/responsabilita-sicurezza-e-speranza-nella-proposta-di-indulto-differito",
    "content": "Avvenire, 4 gennaio 2026\nElaborata da magistrati e giuristi. La soluzione ai problemi carcerari in una prospettiva di accompagnamento. La drammaticità della situazione carceraria impone soluzioni nuove, originali e realistiche, raccogliendo gli appelli accorati di Papa Francesco, di Papa Leone, del Presidente della Repubblica Sergio Mattarella ed il grido di dolore del mondo penitenziario. La proposta di un indulto “differito” maturata in seno al convegno “Il diritto alla speranza nel cinquantennale dell’Ordinamento penitenziario, nell’anno del Giubileo della Speranza e nel triduo del Giubileo dei Detenuti” intende coniugare responsabilità, sicurezza, speranza, clemenza e prevenzione.\nUn indulto “secco”, infatti, rischia di non risolvere i problemi ed aumentare le criticità, laddove un indulto “preparato ed accompagnato”, con la previsione di una efficacia differita di tre/sei mesi, consentirebbe l’attuazione del trattamento penitenziario del dimittendo e dell’assistenza post-penitenziaria.\nÈ fondamentale dunque dare continuità e consolidare il percorso riabilitativo avviato in carcere con la presa in carico fuori dal carcere da parte del servizio sociale dell’UEPE e l’inserimento nel circuito istituzionale del Consiglio di aiuto sociale, del Comitato per l’occupazione e degli Istituti di giustizia riparativa, con il coinvolgimento delle competenze istituzionali e finanziarie degli Enti pubblici territoriali, della Cassa delle Ammende e delle risorse aggiuntive del terzo settore mediante l’offerta di posti di lavoro, di borse-lavoro, di corsi di formazione professionale, di progetti di serio volontariato, di percorsi di riparazione, mediazione e riconciliazione, in un’ottica di giustizia di comunità.\nCiò fa sì che l’alternativa al carcere non sia il degrado personale, familiare ed ambientale seguito dalla recidiva con il ritorno in carcere, ma il progetto di restituzione sociale con la conquista meritata della vera libertà. Illustrando nel maggior dettaglio il significato ed il contenuto della proposta, occorre specificare che l’indulto “differito”, in quanto tale “preparato ed accompagnato”, sia altresì rinunciabile da parte dell’interessato (secondo il principio generale ed al fine di evitare la brusca interruzione di percorsi penitenziari e/o di esecuzione penale esterna), con la previsione di reati ostativi (la cui individuazione non può che rimettersi interamente alle scelte di politica legislativa) e della clausola di ostatività della sottoposizione a misure di sicurezza detentive.\nIn particolare, la funzione della preparazione derivante dal termine iniziale differito permetterebbe la piena realizzazione del trattamento del dimittendo ai sensi dell’art. 43 Ord. Pen. (nella prassi ordinaria sempre trascurato) e consentirebbe al Magistrato di sorveglianza una verifica giudiziale della pericolosità sociale residua (anche con il mantenimento o la revoca della misura di sicurezza che sia stata applicata in sede di cognizione, con la stessa applicazione ex novo della misura di sicurezza, ove necessario, ai sensi dell’art. 205 c.p. e con l’eventuale trasformazione della misura di sicurezza detentiva in libertà vigilata ai sensi dell’art. 230 c.p.). In secondo luogo, la funzione dell’accompagnamento permetterebbe il pieno dispiegarsi dell’assistenza post penitenziaria (pure tradizionalmente negletta) prevista dall’art. 46 Ord. Pen. e dall’art. 88 Reg. Pen. e dei relativi interventi, momento cruciale ai fini del contrasto alla recidiva ed alla criminalità organizzata che la presente proposta di indulto mira a focalizzare ed a valorizzare nella sua centralità nel quadro dell’ordinamento vigente.\nNello storico messaggio alle Camere dell’8.10.2013 del Presidente Giorgio Napolitano sulla questione carceraria dopo la sentenza Torreggiani si invocava proprio un “indulto accompagnato”: “Ritengo necessario che - onde evitare il pericolo di una rilevante percentuale di ricaduta nel delitto da parte di condannati scarcerati per l’indulto, come risulta essere avvenuto in occasione della legge n. 241 del 2006 - il provvedimento di clemenza sia accompagnato da idonee misure, soprattutto amministrative, finalizzate all’effettivo reinserimento delle persone scarcerate, che dovrebbero essere concretamente accompagnate nel percorso di risocializzazione”. Si aggiunga, inoltre, che l’indulto, istituto di rango costituzionale, non può essere aprioristicamente delegittimato in quanto tale, ma va reso funzionale al circuito ordinamentale ordinario ed al bisogno di sicurezza della collettività.\nA seconda della scelta dell’entità dell’indulto (rimessa alla politica legislativa) varierà l’impatto sul sovraffollamento e sul tempo in cui il sistema penale, processual-penale e penitenziario potrà respirare per riprogettare e mettere in campo le necessarie misure strutturali al fine di evitare il riprodursi dei fenomeni degenerativi attuali e di prevenire possibili nuove condanne in sede europea.\nCome scrisse il Beato Padre Pino Puglisi, Martire della mafia, nella sua lettera di Natale agli amici del quartiere Brancaccio di Palermo detenuti presso il carcere Ucciardone: “...e vorremmo che, quando sarete finalmente liberi, questo contatto continui nel centro di accoglienza, perché riteniamo che, incontrandoci e parlandoci, si possano creare le condizioni di spirito per vivere con quella serenità necessaria per affrontare in maniera diversa le difficoltà della vita. Serenità che porterebbe senz’altro la pace oltre che a voi, anche alle vostre famiglie”.\nSimone Alecci\nSergio Belardinelli\nUmberto Curi\nCesare Di Pietro\nLuciano Eusebi\nAntonietta Fiorillo\nFabio Gianfilippi\nRossella Giazzi\nCosimo Giordano\nFilippo Giordano\nFranco Maisto\nLuigi Manconi\nPasquale Mangoni\nNicola Mazzamuto\nMassimo Naro\nGianni Pavarin\nBernardo Petralia\nCarlo Renoldi\nBartolomeo Romano\nMario Serio\nNunziante Rosani\nGianni Rossi\nVittorio Trani",
    "author": null,
    "source": "Ristretti Orizzonti",
    "published_date": "2026-01-04"
  },
  "https://ristretti.org/carceri-la-conta-che-non-si-ferma-suicidi-rivolte-e-un-sistema-al-limite": {
    "title": "Carceri, la conta che non si ferma: suicidi, rivolte e un sistema al limite",
    "link": "https://ristretti.org/carceri-la-conta-che-non-si-ferma-suicidi-rivolte-e-un-sistema-al-limite",
    "content": "di Ferdinando Terlizzi\ncronacheagenziagiornalistica.it, 4 gennaio 2026\nAlessandria, Udine, Biella: fine anno di morte e fiamme, sovraffollamento medio al 138,5% e 79 suicidi nel 2025. Ma il dato “balla” tra fonti diverse, e racconta comunque la stessa emergenza. Suicidi in cella, la pena che diventa abbandono: perché nelle carceri italiane si muore così Il caso di Alessandria e i roghi di Udine e Biella sono la fotografia di un sistema penitenziario saturato: troppe persone, troppa fragilità psichica, servizi insufficienti e una prevenzione che arriva tardi. Il confronto europeo (Consiglio d’Europa - Space) mostra che l’Italia viaggia su livelli di suicidio in carcere superiori alla mediana continentale.\nL’ultima notte: asfissia in cella e allarme inutile - Il racconto delle Agenzie è crudo e, proprio per questo, utile: un uomo di 40 anni, un sacchetto di nylon, il gas del fornellino da campeggio. L’allarme degli altri detenuti, l’intervento immediato, il medico. Eppure non basta. Quella morte diventa un numero in più in una serie già impressionante. Sul totale annuo, a fine 2025 si registra però una forbice: diverse fonti parlano di 79 suicidi, mentre nel testo Ansa si parla di 80° suicidio. La differenza non è un dettaglio: dipende spesso da tempi di registrazione, classificazione del decesso (suicidio, cause da accertare) e aggiornamenti successivi dei registri.\nUn esempio, documentato, riguarda proprio le oscillazioni iniziali nelle classificazioni del Dap su eventi a cavallo d’anno. 79 o 80, la sostanza non cambia: la soglia dell’emergenza è stata superata da mesi. Non solo suicidi: la miccia delle rivolte e il fattore “fuoco” - Udine e Biella, due episodi di incendio e devastazione “contenuti” dal personale. Sono fatti che parlano lo stesso linguaggio del suicidio: disperazione, perdita di controllo, fragilità psichiatrica, ambienti sovraffollati dove basta poco perché un gesto individuale diventi rischio collettivo. L’incendio, in carcere, è un moltiplicatore: fumo, panico, intossicazioni, evacuazioni improvvisate. Anche quando “va bene”, lascia dietro di sé feriti, reparti inagibili, tensione più alta e personale ancora più sotto pressione.\nI numeri del 2025: sovraffollamento e fragilità come terreno di coltura - Il bilancio di fine anno di Antigone mette in fila dati che, letti insieme, spiegano perché i suicidi non siano “episodi” ma un indicatore strutturale.\nAl sovraffollamento si somma un dato che nel tuo estratto Ansa è lampante: la presenza di detenuti con problemi psichici accertati, spesso con precedenti gesti autolesivi o incendiari. È un punto su cui Antigone insiste da tempo: il carcere intercetta una quota crescente di persone con dipendenze, doppie diagnosi, disturbi psichiatrici, e lo fa in strutture che non riescono a garantire continuità terapeutica e sorveglianza clinica adeguata.\nPerché ci si uccide in carcere: i fattori “classici” e quelli italiani - In criminologia e sanità penitenziaria, i fattori di rischio sono noti; il problema è che in Italia tendono a presentarsi insieme: Sovraffollamento e promiscuità: stress cronico, conflitti, assenza di spazi di decompressione; Isolamento e “shock detentivo”: soprattutto nelle prime settimane e nei passaggi critici (provvedimenti disciplinari, dinieghi, lutti); Salute mentale e dipendenze: diagnosi non intercettate o non trattate con continuità; Personale insufficiente: meno osservazione, meno ascolto, meno intervento precoce; Detenzione preventiva: la quota di persone non ancora definitive amplifica ansia e incertezza.\nSul legame tra caratteristiche del sistema (in primis sovraffollamento) e eventi autolesivi, la letteratura scientifica recente sul caso italiano conferma che ridurre il sovraffollamento riduce gli eventi critici.\nPer il raffronto internazionale, il riferimento più solido in ambito europeo è SPACE (Consiglio d’Europa), che pubblica anche i dati su decessi in carcere e suicidi: l’Italia è sopra la mediana europea e dentro un’area di criticità che in Europa riguarda soprattutto i sistemi dove si sommano sovraffollamento, fragilità psichica e risorse insufficienti.\nE fuori dall’Europa? Il quadro globale: un problema strutturale, non “italiano” - A livello mondiale, le meta-analisi basate su dati ufficiali e report istituzionali confermano che il suicidio in carcere è un fenomeno diffuso e sistemico, con decine di migliaia di casi censiti in più giurisdizioni nel lungo periodo. Nel Regno Unito (Inghilterra e Galles), ad esempio, documenti parlamentari mostrano come il tasso per 10.000 detenuti abbia avuto oscillazioni significative e resti un indicatore sensibile della “temperatura” del sistema (salute mentale, regime custodiale, densità).\nChe cosa sta facendo lo Stato (e perché non basta “solo” costruire nuove celle) - Nel 2025 il governo ha annunciato piani per aumentare i posti e ricorrere di più ad alternative per persone con dipendenze e a misure di alleggerimento per fine pena: interventi che rispondono a un dato banale ma decisivo, cioè che il sistema “scoppia”. Ma l’esperienza comparata insegna che la capienza è necessaria ma non sufficiente: senza un presidio clinico reale (psichiatria, dipendenze, continuità terapeutica), senza osservazione multidisciplinare e senza personale adeguato, il rischio suicidario resta alto anche in strutture nuove. La morte di Alessandria e i roghi di Udine e Biella non sono notizie separate. Sono capitoli dello stesso romanzo civile: quando il carcere diventa contenitore di fragilità senza strumenti, la pena smette di essere “custodia” e si trasforma in abbandono.",
    "author": "Ferdinando Terlizzi",
    "source": "cronacheagenziagiornalistica.it",
    "published_date": "2026-01-04"
  },
  "https://ristretti.org/carceri-la-denuncia-dellosapp-238-morti-di-malasanita-penitenziaria-nel-2025": {
    "title": "Carceri, la denuncia dell’Osapp: “238 morti di malasanità penitenziaria nel 2025”",
    "link": "https://ristretti.org/carceri-la-denuncia-dellosapp-238-morti-di-malasanita-penitenziaria-nel-2025",
    "content": "torinoggi.it, 4 gennaio 2026\n“Il dato più allarmante sulle carceri italiane è che parliamo di 238 morti riconducibili alla malasanità penitenziaria in un solo anno, di cui 79 per suicidio. Una situazione che nulla ha a che vedere con le responsabilità della Polizia Penitenziaria”. Lo dichiara Leo Beneduci, segretario generale dell’Osapp, commentando i dati relativi alla mortalità e al numero oscuro dei fantomatici ricoveri urgenti nelle carceri italiane. Secondo Beneduci, la narrazione pubblica continua a “ripetere lo stesso errore”, ovvero associare automaticamente ogni morte in carcere alle responsabilità del personale di Polizia. “È un’equazione sbagliata - afferma - perché la presa in carico clinica, psichiatrica e farmacologica dei detenuti è competenza esclusiva della sanità pubblica presso gli istituti di pena”.\nIl leader dell’Osapp sottolinea che spetta ai servizi sanitari valutare il rischio suicidario, stabilire l’idoneità alla permanenza in istituto, gestire farmaci, diagnosi e terapie, definire protocolli e urgenze cliniche. “È la sanità che deve prevenire, intercettare e curare - prosegue Beneduci - ma troppo spesso assistiamo ad un uso improprio della formula prevista dall’ordinamento dell’”imminente pericolo di vita”, che consente il trasferimento immediato in ospedale dove però il codice rosso applicato dal medico penitenziario sbiadisce immediatamente in tinte chiare. Questo è procurato allarme e spreco di risorse”.\nIl fenomeno, spiega il segretario generale del sindacato produce migliaia di accessi ospedalieri o ricoveri urgenti ogni anno, i primi spesso effettuati senza medico a bordo e senza prescrizione dell’accompagnamento con mezzo dell’amministrazione, con un impatto significativo sia sugli ospedali sia sull’organizzazione interna degli istituti di pena. L’amministrazione penitenziaria, aggiunge Beneduci, “tollera tutto questo: che i poliziotti facciano gli infermieri, che i furgoni destinati alle udienze in tribunale diventino ambulanze di fatto, sottraendo personale e mezzi ai compiti istituzionali. Mezzi nati per il trasporto detenuti vengono quotidianamente riconvertiti in veicoli di emergenza, senza attrezzature, senza personale sanitario e senza alcuna delle garanzie previste per un soccorso vero”.\n“Gli ospedali vengono intasati da urgenze che non sono tali - osserva - mentre la Polizia Penitenziaria deve impiegare personale sottratto ai servizi essenziali del carcere per garantire la sicurezza durante i trasferimenti. Tutto questo comporta costi elevati per l’erario e rischi operativi per il personale”.\nBeneduci segnala inoltre che “non è raro che alcuni detenuti simulino malori per ottenere un trasferimento in ospedale, trasformando l’uscita in una sorta di gita, talvolta per incontrare familiari avvisati con telefoni cellulari illegali o per farsi prescrivere farmaci oppiacei”.\nBeneduci evidenzia, inoltre, che, quando il sistema sanitario “non vede, non cura e non protegge”, la responsabilità ricade comunque sulla Polizia Penitenziaria. “È come accusare il parafulmine per il fulmine che lo attraversa- afferma - perché il Corpo garantisce ordine e sicurezza, esattamente come fanno Carabinieri, Polizia di Stato e Guardia di Finanza. Non è un reparto ospedaliero, né un servizio psichiatrico”.\n“I dati parlano chiaro - conclude -: la malasanità penitenziaria è la causa principale dei decessi in carcere, mentre alla Polizia Penitenziaria continua a essere attribuita una responsabilità che non le compete”. L’appello di Beneduci è alla premier Giorgia Meloni e al Guardasigilli Carlo Nordio a che intervengano immediatamente sull’Amministrazione penitenziaria centrale - il Dap anche attraverso i provveditorati regionali, del tutto assenti alla soluzione del problema, si attivino presso le Regioni per il rimborso delle spese sostenute per i trasporti in ospedale e l’emanazione di una direttiva che stabilisca che i detenuti escano solo su ambulanze con medici a bordo”- “Qualora non si provveda con la necessaria tempestività - conclude il sindacalista - il bilancio delle morti in carcere alla fine del corrente 2026 non potrà che essere peggiore di quello dell’anno appena trascorso”.",
    "author": null,
    "source": "Ristretti Orizzonti",
    "published_date": "2026-01-04"
  },
  "https://ristretti.org/carcere-fuori-legge-tra-sovraffollamento-repressione-e-speranze-tradite": {
    "title": "Carcere fuori legge: tra sovraffollamento, repressione e speranze tradite",
    "link": "https://ristretti.org/carcere-fuori-legge-tra-sovraffollamento-repressione-e-speranze-tradite",
    "content": "di Italo Di Sabato*\nilgiornaledelmolise.it, 4 gennaio 2026\nLa fine del 2025 consegna al sistema penitenziario italiano un nuovo simbolo della sua crisi profonda: l’autorizzazione all’uso dello spray urticante da parte della polizia penitenziaria. Uno strumento che i sindacati definiscono di difesa, ma che molti osservatori considerano l’ennesimo tassello di una deriva repressiva nei confronti delle persone detenute. Il via libera è arrivato con un provvedimento firmato a fine anno da Stefano Di Michele, capo del Dipartimento dell’amministrazione penitenziaria (Dap). Una decisione che si inserisce in un quadro già segnato da sovraffollamento cronico, carenza di personale e compressione sistematica dei diritti fondamentali.\nI numeri fotografano un’emergenza ormai strutturale. Al 30 novembre 2025, nelle carceri italiane erano recluse 63.868 persone a fronte di circa 45.000 posti realmente disponibili: quasi 18.000 detenuti in più rispetto alla capienza effettiva. In Molise il rapporto è persino più drammatico, con 427 persone recluse per 269 posti. Tra i detenuti si contano 2.772 donne e 20.211 stranieri; in Molise gli stranieri sono 79. Una situazione che non migliora, nonostante gli annunci politici, e che continua a produrre effetti devastanti sul piano umano, giuridico e sociale.\nC’è però un aspetto di questo disastro umanitario e civile su cui si riflette ancora troppo poco e che dovrebbe preoccupare chiunque abbia a cuore lo Stato di diritto: il sovraffollamento non è solo un problema logistico, ma una forma di maltrattamento. È negazione dei diritti umani basilari e della dignità personale. Vivere stipati, senza spazi, senza attività, senza cure adeguate, significa subire una violenza quotidiana che segna il corpo e la mente.\nQuesto meccanismo produce un effetto perverso: il detenuto, anziché essere accompagnato a una riflessione critica sul reato commesso e a un percorso di responsabilizzazione, è spinto a percepirsi come vittima di un’ingiustizia continua. La pena perde così ogni significato rieducativo e viene vissuta esclusivamente come punizione ottusa e incomprensibile. Il tempo della detenzione non diventa tempo di cambiamento, ma tempo di difesa e sopravvivenza. Le istituzioni vengono percepite come un nemico che tenta di annientare l’identità psicofisica della persona detenuta, non come un riferimento di legalità e reintegrazione.\nQuesto maltrattamento strutturale non solo viola apertamente l’articolo 27 della Costituzione, ma espone l’Italia a continue condanne internazionali: dal Comitato europeo per la prevenzione della tortura alla Corte di Strasburgo, alla Cedu, fino alle denunce di organizzazioni umanitarie come Amnesty International e Medici Senza Frontiere. Soprattutto, alimenta un’altissima percentuale di recidiva. Da condizioni di non-vita non può che uscire un individuo peggiore, che potrà arrivare a giustificare nuovi reati anche come forma di rancore e vendetta per ciò che ha subito in carcere.\nIl paradosso è che il sistema continua a riempirsi senza alcuna strategia credibile di deflazione. In assenza delle riforme strutturali più volte richiamate, ogni mese entrano in carcere mediamente circa 1.000 nuove persone. Un semplice calcolo aritmetico dimostra l’insostenibilità del modello: il ritmo di ingresso dei cosiddetti “nuovi giunti” è immensamente più rapido rispetto a quello necessario per costruire nuovi istituti penitenziari. Il risultato è che le carceri sono già oggi sovraffollate “sulla carta” e, continuando così, nel giro di tre anni la popolazione detenuta potrebbe superare abbondantemente le 100.000 unità.\nEppure, le alternative esistono. Dei 63.868 detenuti presenti in Italia, 9.714 sono in attesa di primo giudizio e 47.813 hanno una condanna definitiva. Il 38% delle persone recluse ha una pena residua inferiore ai tre anni, e il 12,6% addirittura inferiore all’anno: soggetti che potrebbero accedere a misure alternative alla detenzione. Misure che non significano impunità o incertezza della pena, ma una modalità diversa e più efficace di scontarla, capace di produrre sicurezza reale grazie a tassi di recidiva enormemente inferiori.\nIl carcere italiano, invece, continua a produrre sofferenza e morte. Il 2025 ha segnato ben 241 persone decedute in carcere, di cui 80 per suicidio. Molti erano giovani o giovanissimi. Un dato che racconta meglio di qualsiasi slogan lo stato di abbandono in cui versa il diritto alla salute dietro le sbarre.\nNeppure l’anno del Giubileo ha invertito la rotta. Le speranze accese dagli appelli di Papa Francesco si sono infrante contro una visione carcerocentrica che continua a considerare la privazione della libertà come risposta primaria a ogni conflitto sociale. Ancora più allarmante è la situazione delle carceri minorili: con il Decreto Caivano il numero dei giovani detenuti è aumentato fino a circa il 50% in più rispetto al passato. Molti ragazzi vengono trasferiti nelle carceri per adulti al compimento dei 18 anni, interrompendo bruscamente percorsi educativi e vanificando ogni possibilità di recupero.\nIn questo quadro, amnistia e indulto non appaiono come atti di debolezza, ma come strumenti costituzionali di buon governo. Provvedimenti necessari per affrontare il sovraffollamento carcerario e l’enorme arretrato dei procedimenti penali, che da decenni il Comitato dei Ministri del Consiglio d’Europa definisce incompatibili con i principi di uno Stato di diritto. Una giustizia che arriva troppo tardi è una giustizia negata, tanto per le vittime quanto per i rei.\nNegare il problema o criminalizzare chi propone soluzioni non ne cancellerà la verità. Lo dimostra anche l’assemblea nazionale convocata per il prossimo 6 febbraio a Roma da un ampio fronte di associazioni, movimenti e operatori del settore. Sarà un’occasione importante per ascoltare non solo volontari e garanti, ma soprattutto chi lavora ogni giorno nelle carceri: agenti, educatori, insegnanti, sanitari. Tutti accomunati dalla stessa consapevolezza: così non si può andare avanti.\nResta la speranza - da incarnare e non solo da proclamare - che il nuovo anno segni un’inversione di rotta. Perché il carcere, così com’è oggi, non è solo un fallimento del sistema penale. È una ferita aperta nella democrazia.\n*Coordinatore Osservatorio Repressione",
    "author": "Italo Di Sabato",
    "source": "ilgiornaledelmolise.it",
    "published_date": "2026-01-04"
  },
  "https://ristretti.org/piano-sicurezza-del-governo-scetticismo-del-pd-il-m5s-aspettiamo-e-speriamo": {
    "title": "Piano sicurezza del Governo, scetticismo del Pd. Il M5S: “Aspettiamo e speriamo”",
    "link": "https://ristretti.org/piano-sicurezza-del-governo-scetticismo-del-pd-il-m5s-aspettiamo-e-speriamo",
    "content": "di Virginia Piccolillo\nCorriere della Sera, 4 gennaio 2026\nConte: bocciate le nostre proposte, basta spot. Serracchiani: finora sorpresi in negativo. “Aspettiamo. E speriamo”. Il leader M5S Giuseppe Conte sintetizza così la risposta delle opposizioni all’idea del governo di rilanciare sulla sicurezza chiedendo la collaborazione delle forze di minoranza, viste le critiche ricevute sul tema. Il piano, anticipato ieri dal Corriere, prevede la riedizione, in chiave amministrativa, di norme contro la criminalità, soprattutto giovanile, che erano state stoppate sul piano penale, con la novità che anche i genitori potrebbero essere chiamati in causa per i comportamenti illegali dei minori.\nTanto che ieri la Lega ne ha rivendicato la paternità: “Il nuovo disegno di legge sicurezza, con norme anti maranza e di contrasto alle baby gang, contiene proposte fortemente volute dalla Lega, molte presentate due mesi fa”. Ma nessuno intende offrire deleghe in bianco al governo. “Leggiamo sul Corriere che al penultimo anno di governo Meloni si sarebbe ricordata di presentare un piano per la sicurezza nelle città in Parlamento, dopo che abbiamo alzato la voce. Buongiorno!”, scrive Conte su Facebook.\n“Aspettiamo senza pregiudizi misure davvero utili ai cittadini, non spot e misure inutili come quelle viste finora, servite solo a scoraggiare e punire manifestazioni del dissenso dei cittadini”, dice. E sottolinea la bocciatura di “tutte le nostre proposte per aumentare presidi di sicurezza, dai fondi per i protocolli fra Prefettura e Comuni, alla procedibilità d’ufficio per non lasciare impuniti ladri e borseggiatori, fino agli investimenti sulle forze dell’ordine sotto organico mentre buttano quasi 1 miliardo e mandano i nostri agenti in Albania”.\nCautela anche dal Pd. “Siamo aperti a una discussione che non sia meramente repressiva” risponde la responsabile dem giustizia Debora Serracchiani. Che ha co-presieduto un tavolo sicurezza a Bologna - sono stati in particolare i sindaci, in casa dem, a pressare sulla sicurezza - dove è emersa la necessità di interventi incisivi soprattutto contro i reati predatori e le gang di giovani e giovanissimi. “La repressione da sola non serve, lo abbiamo visto con il decreto Caivano che ha riempito di minori gli istituti penitenziari, togliendo loro la messa alla prova anche per reati di lieve entità, parte che la Consulta ha poi bocciato. E dal carcere non si esce migliori”.\nAllora su cosa si può convergere? Lei aveva presentato una pdl contro la vendita online di coltelli ai minori, lasciata cadere. “Serve prevenzione, formazione e informazione”, afferma. Carlo Calenda (Azione) lo dice chiaro: “Vediamo cosa ci proporrà il governo, ma se si tratta di inventare nuovi reati, dopo i 49 già creati, siamo contrari. La sicurezza la fanno più carabinieri in giro. Assumiamone diecimila e facciamo formazione, noi ci stiamo”.\nIl testo predisposto dal Viminale non è ancora stato valutato dal ministero della Giustizia. La Lega rivendica di aver già proposto alcune misure che sarebbero previste nel ddl, come “la riduzione dei ricongiungimenti familiari dei migranti, l’allontanamento e rimpatrio volontario più veloce ed efficace dei minori stranieri non accompagnati pericolosi, l’estensione dell’ammonimento del questore nei confronti dei 12-14enni con il coinvolgimento dei genitori, la tutela processuale per le forze di polizia, l’aumento delle pene per i furti e il superamento della legge Cartabia per contrastare i borseggi”.\nQuesto punto, superare l’obbligo di querela di parte per reati prima procedibili d’ufficio, è il più condiviso. L’M5S Cafiero De Raho ha presentato un ddl per modificarlo. Ma va negoziato con Bruxelles, giacché era stata presentata come norma che accelerava la giustizia per ottenere i fondi Pnrr. Accordo possibile anche sulle sanzioni amministrative per i genitori di minori che delinquono, dal ritiro della patente al passaporto. Tutti però attendono un testo da valutare. “Finora - dice Serracchiani - siamo stati sorpresi negativamente”.",
    "author": "Virginia Piccolillo\nCorriere",
    "source": "Corriere della Sera",
    "published_date": "2026-01-04"
  },
  "https://ristretti.org/pietro-grasso-la-democrazia-non-e-il-bottino-della-maggioranza-di-turno-rischia-di-svuotarsi": {
    "title": "Pietro Grasso: “La democrazia non è il bottino della maggioranza di turno, rischia di svuotarsi”",
    "link": "https://ristretti.org/pietro-grasso-la-democrazia-non-e-il-bottino-della-maggioranza-di-turno-rischia-di-svuotarsi",
    "content": "di Fabio Martini\nLa Stampa, 4 gennaio 2026\nL’ex presidente del Senato: “La Repubblica nata dal patto tra avversari. Oggi ci si insulta sui social e i cittadini reagiscono disertando le urne”. Nei suoi primi 80 anni, la Repubblica ha vissuto eventi memorabili, momenti spartiacque che hanno segnato un prima e un dopo, come il maxi-processo a Cosa nostra di 40 anni fa, che è stato evocato dal Capo dello Stato nel messaggio di fine anno e che Pietro Grasso, protagonista come giudice a latere, storicizza così: “Oggi nel governo del Paese c’è una certa retorica sovranista e autocelebrativa sull’Italia tornata sulla ribalta internazionale.\nQuarant’anni fa il maxi-processo mostrò al mondo che uno Stato democratico può affrontare un potere criminale con uno sforzo corale - governo, Parlamento, magistratura, cittadini - senza rinunciare alle regole e senza affidarsi a leggi speciali. Nell’anniversario per gli 80 anni della Repubblica proprio questo sarà il punto delicato: c’è una tendenza oramai evidente a ridurre i controlli, a scoraggiare la responsabilità e a considerare la legalità un intralcio anziché un valore”.\nClasse 1945, siciliano, Pietro Grasso è stato il giudice a latere del maxi-processo del 1986-87, poi Procuratore nazionale antimafia, in anni più recenti presidente del Senato, oggi presidente della Fondazione Scintille di futuro e autore di un libro “U Maxi”, in uscita a febbraio per Feltrinelli.\nLa prima pagina nella storia della Repubblica “chiama” l’attualità: nel 1947, dopo aver scritto parte della Costituzione, socialisti e comunisti furono costretti all’opposizione e anziché fare le vittime, concorsero al completamento della Carta. Oggi, anziché la convergenza costituente, non si cerca da ogni parte politica la differenza a tutti i costi?\n“Quello spirito costituente di maggioranza e opposizione nasceva da una consapevolezza lucidissima: la democrazia non si regge se è pensata come bottino per la maggioranza di turno. I costituenti capirono che la Costituzione doveva rappresentare una casa comune, con un’idea alta della politica: saper distinguere conflitto politico e fondamenti istituzionali. Oggi, ma non da oggi, quella distinzione spesso salta. Perché si piegano le istituzioni alla contesa piuttosto che a proteggerle. piuttosto che a proteggerle. Oggi si passa il tempo ad insultarsi sui social. Ma attenzione: se lo spirito costituente diventa ostacolo da aggirare, la Repubblica resta formalmente in piedi ma si svuota dall’interno, si allontana dal sentire comune dei cittadini. Che reagiscono: disertando le urne”.\nNella sua ricognizione il presidente Mattarella ha citato due soli nomi, Borsellino e Falcone. Ma un consuntivo di 80 anni di magistratura non deve fare i conti con i primi 40 anni, vissuti tra “porti delle nebbie” e sudditanze e gli ultimi 20 di magistratura associata che ha gestito il potere come un mercato tra le correnti?\n“Questo bilancio va fatto senza reticenze. La magistratura, come ogni potere della Repubblica, ha conosciuto stagioni diverse, non tutte all’altezza del proprio ruolo costituzionale. Nei primi decenni, che in parte ho vissuto da giovane magistrato, ci sono stati conformismi, difese di un sistema di potere, persino forme di sudditanza ma poi c’è stata la svolta di quei tanti magistrati che hanno capovolto quell’iniziale conformismo. Con la lotta alla mafia, al terrorismo, alla corruzione. Spesso mettendo a rischio la propria vita. Recentemente, una parte della magistratura associata ha confuso la funzione di garanzia con dinamiche di potere, con logiche correntizie, con opacità che hanno fatto male anzitutto alle istituzioni della magistratura e negarlo, significa non aver imparato nulla dalla storia. Ma la risposta a questi errori non può essere la delegittimazione della magistratura nella sua autonomia”.\nNessuno è stato finora in grado di dimostrare in modo chiaro che le norme governative sulla giustizia prefigurino “pieni poteri” per l’esecutivo…\n“Credo che con la normativa sottoposta a referendum si andrebbe ben oltre un’incrinatura. La separazione delle carriere, così come viene proposta, rompe l’architettura della Costituzione e rende la magistratura più esposta al potere esecutivo. Per questo ritengo che il “no” al quesito referendario sia un sì alla difesa della Costituzione. L’indipendenza dei giudici non è una tutela corporativa, non è un privilegio ma una garanzia per i cittadini, soprattutto per i più deboli. Smontare questa indipendenza significa colpire l’equilibrio tra i poteri disegnato dalla Costituzione. Ogni volta che si riduce l’autonomia della giurisdizione non si correggono gli abusi ma si apre uno spazio per più gravi squilibri per la democrazia. Anche perché - e questo è il punto delicato - ci sono anche altri segnali”.\nNel senso che l’ottantesimo della Repubblica potrebbe essere ricordato come l’inizio di una stagione segnata dalla “rivincita” di chi la Costituzione non l’ha scritta?\n“L’abolizione dell’abuso d’ufficio e l’indebolimento della Corte dei Conti vanno nella stessa direzione: ridurre controlli, scoraggiare la responsabilità e considerare la legalità un intralcio anziché un valore. Scelte che contrastano con la cultura costituzionale della nostra Repubblica e su questo non si può restare neutrali. Se elimino il controllo della Corte dei conti e della magistratura sui favoritismi, cosa resta? Senza controlli resta il singolo con la sua etica personale e collettiva. Può bastare?”.\nA proposito di etica collettiva: Borsellino e Falcone sono stati due magistrati valentissimi e coraggiosi ma nella loro missione di servitori dello Stato, non furono incompresi dallo Stato stesso, quello legale, non quello dell’area grigia?\n“Concordo col presidente Mattarella: la gratitudine per Falcone e Borsellino non basterebbe mai. Loro non appartengono solo alla storia della lotta alla mafia, ma alla storia costituzionale della Repubblica. Hanno reso concreti principi e valori che rischiavano di restare astratti. Il senso dello Stato, il senso del dovere, l’eguaglianza davanti alla legge, l’indipendenza della magistratura. Continuano a chiederci che lo Stato sia ancora credibile su quei valori: il richiamo alla legalità non può valere ad intermittenza. Non a caso il fumetto per ragazzi che sto portando nelle scuole. Ho voluto che si intitolasse “Da che parte stai?”, proprio per sottolineare che è una scelta quotidiana”.\nOggi, con una certa retorica da “anno zero”, si ripete che l’Italia ha riconquistato prestigio internazionale: per la reputazione del Paese quanto ha pesato il maxiprocesso?\n“Come Procuratore antimafia sono stato in tanti Paesi, dove si era cercato di risolvere il problema criminale con operazioni di polizia su larga scala, senza garanzie per le persone. Ma allora - in Italia, in Sicilia - dimostrammo che i processi si fanno con un preciso impianto probatorio. Abbiamo acquisito credibilità internazionale per la coerenza tra i valori proclamati e le pratiche reali. Mi domando: in questi anni abbiamo ripreso i rapporti con l’Egitto ma facciamo il possibile perché i responsabili dell’omicidio Regeni siano processati? Abbiamo fatto il possibile per far tornare Trentini in Italia? Quali passi ha fatto il governo dopo che il giudice italiano della Corte penale internazionale è stato condannato in contumacia dalla Russia? Non vorrei che il sovranismo e l’orgoglio si fermassero ai riconoscimenti dell’Unesco per la buona tavola”.",
    "author": "Fabio Martini\nLa Stampa",
    "source": "La Stampa",
    "published_date": "2026-01-04"
  },
  "https://ristretti.org/giordano-voto-si-perche-in-ue-e-inconcepibile-una-magistratura-non-separata": {
    "title": "Giordano: “Voto Sì perché in Ue è inconcepibile una magistratura non separata”",
    "link": "https://ristretti.org/giordano-voto-si-perche-in-ue-e-inconcepibile-una-magistratura-non-separata",
    "content": "di Valentina Stella\nIl Dubbio, 4 gennaio 2026\nL’avvocato palermitano non ha dubbi: “Il processo accusatorio impone questa riforma”. Avvocato Stefano Giordano, qual è l’argomento più forte per votare Sì? “Questa riforma completa la svolta accusatoria voluta da Giuliano Vassalli. L’articolo 111 della Costituzione impone logicamente la separazione delle carriere: in un processo accusatorio PM e giudice devono essere strutturalmente distinti. Oggi appartengono a un unico corpo, condividono formazione, correnti. C’è una violazione delle disposizioni di attuazione del CPP: il PM dovrebbe stare allo stesso livello del difensore per la parità delle armi, ma in molte Corti d’Appello, compresa Palermo, e in Cassazione, il Procuratore Generale sta in un banco sovraordinato.\nSimbolicamente, questo dimostra la necessità della riforma. Il caso Palamara ha mostrato come questa promiscuità crei logiche di potere comuni. Mi chiedo: quando i magistrati sbandierano la Costituzione per difendere l’autonomia contro governi che non gradiscono, mostrano solo la copertina o leggono anche l’articolo 111 sulla parità delle armi? Altri articoli della Costituzione vengono violati regolarmente e su quelli si fa meno attenzione. Votando Sì la magistratura recupera la terzietà prevista dalla Costituzione”.\nQual è invece l’argomento dei No che non condivide affatto?\nLa presunta subordinazione del PM all’esecutivo: una falsità ripetuta con metodo goebbelsiano. La riforma garantisce l’autonomia della magistratura requirente con un proprio CSM. Falsa anche la tesi che il giudice verrebbe sottoposto alla politica: è vero il contrario, la politica è entrata nella magistratura attraverso il correntismo. I procuratori generali in Cassazione, un tempo più imparziali, oggi sostengono sempre più le ragioni della Procura. Cruciale è l’Alta Corte disciplinare: l’autodisciplina ha fallito. La riforma introduce professori universitari e avvocati, rendendo il giudizio sui magistrati più proporzionato e terzo. Questo vale per ogni professione: servono elementi terzi, altrimenti i giudizi interni sono troppo indulgenti.\nLei patrocina anche dinanzi alle giurisdizioni sovranazionali. Si rintracciano nelle norme superiori ragioni per sostenere la separazione delle carriere?\nIn Europa è quasi inconcepibile una magistratura non separata. La norma che accomuna PM e giudici è fascista e crea problemi rispetto all’articolo 6 CEDU. La Corte Europea richiede imparzialità sostanziale e formale: come può apparire imparziale chi era collega del PM? Penso a Davigo, prima PM poi presidente di Cassazione. L’ANM si è costituita in un comitato per il No, diventando partito politico. Come potrà non vedere gli avvocati del Sì come avversari? Il Sì risponde a questa cultura che identifica l’avvocato col crimine.\nDavvero fino ad ora il processo non ha avuto un giudice terzo e imparziale?\nNo. Ho avuto tantissimi giudici terzi. Anzi, voglio precisare: ho trovato giudici coraggiosi che hanno saputo dire di no alle richieste dei PM in un periodo in cui i pubblici ministeri hanno avuto sempre maggiore risonanza mediatica e politica. Questo si è visto in processi importanti come la Trattativa e tanti altri che poi sono vacillati. Ci sono stati questi giudici, ma bisogna mettere il giudice in una posizione strutturalmente superiore alle parti. In questo senso va la riforma. Ma ci sono stati episodi di non terzietà. Nel processo Contrada l’ordinanza del GIP fu copia-incolla di quella del PM. Il rapporto PM-GIP lascia poco spazio all’autonomia. Gli annullamenti dal Riesame di Milano dimostrano come i GIP si appiattiscano sul PM. Quando mio padre denunciò questo rapporto malsano fu insultato da un magistrato. Non fu individuato allora, ma venne poi condannato nel caso Saguto per falso in atti giudiziari a 2 anni e 4 mesi. Non fu radiato: la Corte Costituzionale lo salvò. Il CSM gli inflisse due anni di sospensione e trasferimento a Torino, dove continuerà la carriera. Se fosse stato un avvocato? Tutti gli organi autodisciplinari dovrebbero essere revisionati introducendo terzietà.\nAlcuni suoi colleghi sostengono di non apprezzare il sorteggio ma di ingoiare il boccone pur di portare a casa la riforma. Lei che ne pensa?\nIl sorteggio è l’extrema ratio. Anch’io inizialmente lo avversavo. Ma è l’unico meccanismo che spezza l’influenza correntizia al CSM. Non è antidemocratico: è come la giuria popolare. Se un magistrato può decidere della libertà delle persone, può fare il consigliere del CSM. È la risposta a partiti interni che litigano su tutto tranne che sul dire No per non perdere potere politico.\nCome giudica invece dal punto di vista mediatico la campagna referendaria portata avanti dalla magistratura?\nÈ retorica politica deteriore, basata su slogan apocalittici e falsità sistematiche. L’ANM agisce come partito. Quando si critica la magistratura, si sente dire che si tenta di delegittimarla. Ma criticare non significa delegittimare: la critica è necessaria per migliorare. È la magistratura stessa che si autodelegittima trasformandosi in partito e non rispettando la separazione dei poteri. Si può essere d’accordo o contrari a una riforma, ma formare un comitato del No creerà forti tensioni anche umane. Dopo il referendum noi avvocati ci troveremo di fronte a magistrati che, in alcuni casi, potrebbero essere mal disposti perché siamo stati avversari politici. Questo non è il clima di dialogo che abbiamo sempre auspicato. Pensate alla strumentalizzazione di Falcone, citato per sostenere il No quando sosteneva il contrario. Trovo questa campagna insana.\nDa avvocato palermitano e con un padre giudice del maxiprocesso cosa può dirci del pensiero di Giovanni Falcone sul tema?\nMio padre fu sempre contrario alla separazione. Ma quando era presidente della Corte d’Appello, vedendo le dinamiche interne - ricevette visite di PM che volevano indirizzare le assegnazioni - cambiò idea: si convinse che l’unica possibilità per la giustizia fosse la separazione. Quanto a Falcone, la sua posizione è stata strumentalizzata. Negli ultimi anni aveva compreso che un PM non può essere equidistante se appartiene allo stesso corpo del giudice. Una volta che la Costituzione ha scelto il modello accusatorio, dobbiamo realizzarlo compiutamente.",
    "author": "Valentina Stella\nIl Dubbio",
    "source": "Il Dubbio",
    "published_date": "2026-01-04"
  },
  "https://ristretti.org/cervo-dico-no-perche-questa-riforma-mette-in-pericolo-i-nostri-giudici": {
    "title": "Cervo: “Dico No perché questa riforma mette in pericolo i nostri giudici”",
    "link": "https://ristretti.org/cervo-dico-no-perche-questa-riforma-mette-in-pericolo-i-nostri-giudici",
    "content": "di Valentina Stella\nIl Dubbio, 4 gennaio 2026\nIl giudice di sorveglianza e dirigente Anm: “In pericolo l’indipendenza, non l’efficienza”. Paola Cervo, giudice di sorveglianza, componente della Giunta Esecutiva Centrale dell’Anm per AreaDg, il Governo ha scelto di non indire ancora la data del referendum. Come giudica questa mossa. “Come un atto costituzionalmente dovuto. C’è una raccolta di firme in corso. L’art. 138, co. 2, Cost. recita che le leggi sono sottoposte a referendum quando, entro tre mesi dalla loro pubblicazione, ne facciano domanda un quinto dei membri di una Camera o cinquecentomila elettori o cinque Consigli regionali.\nNella prospettiva della Costituzione questo termine deve decorrere interamente, prima che il Governo possa decidere la data referendaria, perché è garanzia delle minoranze interessate a chiedere l’indizione del referendum raccogliendo le firme necessarie”.\nMolti cittadini non conoscono neanche la differenza tra giudice e pm. Come fargli capire la portata di questa riforma?\nCon le parole del ministro Nordio e della senatrice Bongiorno, che hanno affermato a chiare lettere che questa riforma non si propone di rendere più efficiente la giustizia; e ricorrendo di nuovo alle parole del ministro, che si è rammaricato della contrarietà alla riforma da parte delle opposizioni perché non capiscono che quando vinceranno le elezioni questa riforma gioverà a loro. Ma non è necessario padroneggiare la differenza tra giudice e pubblico ministero, per capire che l’indipendenza del potere giudiziario dalla politica costituisce patrimonio e garanzia di tutti i cittadini.\nQual è l’aspetto che la preoccupa di più?\nQuesta riforma è strabica. Tutti parlano del Pubblico Ministero ma pochi capiscono che ad essere in pericolo è il giudice, penale o civile che sia.\nLa magistratura prefigura delle vere e proprie catastrofi se la riforma passasse. Ci può spiegare praticamente cosa accadrebbe ad un giudice?\nPiù che catastrofismo è realismo. In primo luogo, al giudice penale non arriverà ciò che al PM sarà impedito di indagare. In secondo luogo, il giudice - penale o civile - sarà assoggettato ad un sistema disciplinare, così fortemente condizionabile dalla politica, che ne sarà inevitabilmente intimorito. Allo stato, la riforma Nordio non vieta che i togati siano minoranza, nei collegi disciplinari; e vieta ai magistrati di ricorrere in Cassazione contro l’eventuale condanna, poichè prevede che la sanzione possa essere impugnata solo dinanzi ad un diverso collegio della medesima Alta Corte. Ricordiamo ancora tutti a quali reazioni si sono trovati esposti - ad esempio - i giudici della protezione internazionale negli ultimi due anni: come si può pensare che il giudice sia sereno, se la riforma entrerà in vigore?\nDiversi suoi colleghi giudici in camera caritatis sostengono di temere il potere dei pm adesso, figuriamoci dopo la riforma. Ma giudici con la schiena dritta non faranno da argine al loro eventuale strapotere?\nI magistrati - requirenti e giudicanti - sono soggetti soltanto alla legge. Tuttavia la riforma Nordio nominalizza questa garanzia, e nel volgere di un tempo ragionevolmente breve questa nominalizzazione informerebbe di sé tutto il sistema. Non si può invocare la schiena dritta dei magistrati, in un sistema che ne pregiudica l’autonomia dalla politica.\nOsteggiate il sorteggio. Eppure il cittadino non può scegliersi il proprio giudice...\nNon è un accostamento pertinente. Il sorteggio dei componenti togati dei CSM costituisce una franca mortificazione del corpo elettorale - privato del diritto di elettorato attivo e passivo, unico caso in Italia - e dell’organo di rilevanza costituzionale. Nella prospettiva della riforma, il sorteggio serve a frantumare la componente togata, così che quella laica ne risulti più forte in seno ai due consigli superiori. In altre parole, il sorteggio serve ad attrarre un pezzo importante del sistema giudiziario nell’orbita della politica.\nIl giudice naturale precostituito per legge, invece, costituisce una garanzia. Affermando che nessuno può essere distolto dal giudice naturale, l’art. 25 della Carta tutela i cittadini dal rischio che il giudice che tratterà il loro caso venga designato o costituito ad hoc. Si tratta della stessa norma che afferma la riserva di legge in materia penale, e dialoga idealmente con la garanzia apprestata dall’art. 102 Cost, che vieta l’istituzione di giudici speciali. Inevitabile chiedersi come possa armonizzarsi l’istituzione dell’Alta Corte disciplinare, prevista per i soli magistrati ordinari, con l’art. 102 Cost., che la riforma Nordio non modifica.\nSecondo lei la magistratura ha commesso degli errori in questi decenni e ora ne paga il prezzo?\nIl prezzo di questa riforma lo pagherebbero i cittadini, privati di un preziosissimo bene collettivo quale l’indipendenza del potere giudiziario. La magistratura, dal canto suo, nonostante i suoi errori pagherebbe invece il prezzo della sua indipendenza e verrebbe “ricondotta”, per citare il sottosegretario Mantovano. Quanto ai suoi errori, non è certo denigrando o aggredendo la magistratura, che si crea il clima giusto per un’analisi obiettiva.\nDopo il referendum tornerà il sereno con l’avvocatura?\nl magistrati non sono in lite con gli avvocati, né con alcun altro soggetto istituzionale. È però un dato di fatto che i sostenitori del SI usano talvolta toni esacerbati. Una parte dell’avvocatura ha compreso i pericoli della riforma e sosterrà il NO; ma dall’esterno l’avvocatura sembra suggestionata dallo strabismo genetico della riforma, che nasce ossessionata dal processo penale. Trovo invece irragionevole la convinzione che mortificare i pubblici ministeri e i giudici enfatizzerà il ruolo dell’avvocato, perché solo un giudiziario saldamente indipendente dalla politica consente all’avvocato di esercitare la sua alta funzione. Ma, al netto di certe intemperanze, spero che prevalgano la ragionevolezza ed il comune senso delle istituzioni, perché il giorno dopo il referendum, comunque vada, dovremo tornare in tribunale a fare udienza insieme.",
    "author": "Valentina Stella\nIl Dubbio",
    "source": "Il Dubbio",
    "published_date": "2026-01-04"
  },
  "https://ristretti.org/esprimersi-per-il-no-a-difesa-dei-cittadini-dal-potente-di-turno": {
    "title": "Esprimersi per il “No”, a difesa dei cittadini dal potente di turno",
    "link": "https://ristretti.org/esprimersi-per-il-no-a-difesa-dei-cittadini-dal-potente-di-turno",
    "content": "di Roberto Rossi*\nL’Edicola del Sud, 4 gennaio 2026\nCon il referendum sulla riforma “Nordio”, i cittadini sono chiamati a decidere sulla legge costituzionale. Votando “No” consente ai cittadini di difendere la Costituzione che significa garantire a tutti una magistratura libera. L’espressione di voto sia a favore che contro non deve essere intesa come una presa di posizione politica, ma una libera scelta che riguarda la tutela dei diritti costituzionali di tutti i cittadini. In primavera andremo a votare per un referendum, senza quorum, sulla legge costituzionale riforma Nordio. I cittadini decideranno se questa legge Costituzionale entrerà in vigore oppure no. Sembra giusto dire No.\nUn mio buon professore universitario mi diceva “Quando studi una legge chiediti a c’serve, quale è il suo scopo. Lo scopo della legge costituzionale lo chiarisce lo stesso Nordio in una intervista al Corriere della Sera 3 novembre 2025 quando afferma che “Cerchiamo di far recuperare alla politica quello spazio colmato dalla magistratura”.\nLa legge serve, quindi, a ridurre l’autonomia dei magistrati. Ecco perché votare NO serve per difendere i diritti di tutti. Solo una magistratura libera potrà difendere i diritti di ciascuno. Facendo un esempio. Chi ha difeso i diritti degli azionisti truffati delle banche. La politica o i magistrati? In primo luogo la legge interviene sull’organo che difende i magistrati: il CSM.\nNe riduce la forza sorteggiando solo i componenti dei magistrati mentre gli eletti del Parlamento sono eletti. Violazione del principio democratico. Si dice che serve per eliminare le correnti. Cosa succederà allora. Una prossima volta per evitare le scelte di persone favorite dai partiti eliminiamo l’elezione del Parlamento? Attualmente Pm e giudici fanno uno stesso concorso ma poi si separano nella loro carriera ma i Pm, che sono di meno, devono dar conto ai giudici per la loro organizzazione e le loro carriere.\nQuesto non interferisce sulla terzietà dei giudici che, infatti, assolvono più della metà dei casi, senza considerare che i pubblici ministeri chiedono la chiusura del procedimento senza dibattimento per un un numero elevatissimo di procedimenti. Questo equilibrato sistema viene turbato separando le carriere. In questo modo si crea un pubblico ministero troppo potente che, come in tutti quasi i Paesi dove vi è la separazione delle carriere, lo porta ad essere sottoposto al potere esecutivo. I cittadini sono più liberi se il pubblico ministero è indipendente o se è sottoposto al potere della maggioranza di turno? Per questo è giusto dire No.\nInfine, l’Alta Corte Disciplinare è uno strumento di intimidazione dei magistrati. Si pensi che, anche, qui i magistrati saranno sorteggiati, con conseguente e naturale minore garanzia di scegliere i migliori, e non è previsto un vero strumenti di ricorso per chi è condannato. Pensate che ogni cittadino per una sua condanna disciplinare può andare in Cassazione. Con questa legge costituzionale il magistrato condannato, invece, no. Vi sembra giusto? Per questo è giusto votare No a difesa della nostra meravigliosa Costituzione. Non è un voto politico contro nessuno ma è un No per difendere i cittadini dal potente di turno.\n*Procuratore Capo della Repubblica di Bari",
    "author": "Roberto Rossi",
    "source": "Ristretti Orizzonti",
    "published_date": "2026-01-04"
  },
  "https://ristretti.org/cottura-cibi-nelle-celle-del-41-bis-si-a-fasce-orarie-giustificate": {
    "title": "Cottura cibi nelle celle del 41 bis: “Sì a fasce orarie giustificate”",
    "link": "https://ristretti.org/cottura-cibi-nelle-celle-del-41-bis-si-a-fasce-orarie-giustificate",
    "content": "di Silvana Cortignani\ntusciaweb.eu, 4 gennaio 2026\nVanno spiegate le esigenze di carattere organizzativo, sanitario, di sicurezza sottese alla regolamentazione. È stato accolto dalla cassazione il ricorso del ministero della giustizia, parte offesa nell’ambito di una querelle sollevata dal detenuto al 41 bis Giovanni Di Giacomo, palermitano di 71 anni, dietro le sbarre da 34. Al Nicandro Izzo di Viterbo sta scontando l’ergastolo per due omicidi commessi all’inizio degli anni Ottanta, diverse condanne per mafia e una per avere tentato di uccidere un altro detenuto a colpi di fornellino da campo nel 2011.\nLa suprema corte ha annullato con rinvio l’ordinanza con cui, lo scorso 9 maggio, il tribunale di sorveglianza di Roma ha accolto il reclamo avverso il provvedimento con cui, il 16 maggio 2024, il magistrato di sorveglianza di Viterbo aveva rigettato il reclamo di Di Giacomo in ordine alla limitazione a determinate fasce orarie della possibilità, per i detenuti sottoposti al 41 bis di cucinare, utilizzando il fornelletto a gas e le stoviglie. Il procuratore generale, intervenuto con requisitoria scritta, ha chiesto l’annullamento con rinvio dell’ordinanza impugnata, ritenendo il ricorso fondato.\n“La previsione di fasce orarie in cui l’attività è consentita, di per sé, integra mera regolamentazione dell’esercizio di un diritto - si legge nelle motivazioni - ma l’amministrazione penitenziaria non può, attraverso tale regolamentazione, ripristinare quella maggiore afflittività del trattamento detentivo differenziato, che la corte costituzionale ha ritenuto illegittima con la sentenza n. 186 del 2018”.\n“La previsione di fasce orarie per la cottura dei cibi - viene sottolineato - si rivela legittima laddove non discriminatoria rispetto al trattamento riservato ai detenuti comuni, determinandosi, in caso contrario, un’ingiustificata differenziazione del regime penitenziario tale da assumere, in concreto, carattere sostanzialmente vessatorio”.\nL’illegittimità della decisione impugnata, per gli ermellini, deriva dal fatto che “si impernia sul postulato secondo cui ‘il divieto di cottura dei cibi o della preparazione di una bevanda calda dalle ore 20 alle ore 7 imposto ai soli detenuti al 41 bis costituisce una ingiustificata differenziazione del regime penitenziario tale da assumere, in concreto, un carattere sostanzialmente vessatorio per questi ultimi’“.\n“L’ordinanza impugnata non tiene conto di quanto eventualmente addotto dall’amministrazione in ordine alle esigenze - siano esse di carattere organizzativo, sanitario, di sicurezza - sottese alla limitazione oraria, per i soli detenuti sottoposti a regime differenziato, della possibilità di utilizzare, all’interno della cella, il fornelletto a gas per cuocere i cibi e preparare o riscaldare le bevande”. Da qui l’annullamento con rinvio al tribunale di sorveglianza di Roma per un nuovo giudizio “libero nell’esito ma emendato dal vizio riscontrato”.",
    "author": "Silvana Cortignani",
    "source": "tusciaweb.eu",
    "published_date": "2026-01-04"
  },
  "https://ristretti.org/il-giudice-puo-fare-copia-incolla-per-motivi-deconomia-processuale": {
    "title": "Il giudice può fare copia-incolla per motivi d’economia processuale",
    "link": "https://ristretti.org/il-giudice-puo-fare-copia-incolla-per-motivi-deconomia-processuale",
    "content": "di Dario Ferrara\nItalia Oggi, 4 gennaio 2026\nLa Cassazione dà disco verde sulla motivazione della sentenza. Ma a patto (tra l’altro) di citare la fonte. Il giudice può fare copia-incolla nella motivazione della sentenza per motivi di economia processuale. Per ridurre i tempi delle cause, infatti, il magistrato ha facoltà di recepire in modo letterale nella sua decisione le argomentazioni svolte in un’altra. Ma a patto di citare la fonte e di spiegare, anche con un cenno purché univoco, perché le situazioni di fatto o le questioni di diritto. La recente sentenza 33584, pubblicata dalla sezione Tributaria della Cassazione il 22 dicembre 2025, mette un punto fermo su una questione tecnica fondamentale per i tempi della giustizia.\nIl ricorso alla tecnica del recepimento letterale è giustificato dall’esigenza di ridurre i tempi di stesura degli atti giudiziari. In un sistema che soffre per l’eccessiva durata delle cause, la possibilità di utilizzare schemi decisionali già pronti diventa uno strumento di efficienza. Tuttavia, non si tratta di un’autorizzazione al plagio acritico. Il giudice deve operare una libera e autonoma valutazione della vicenda. Il “taglia e cuci” è ammesso solo se funzionale a una decisione consapevole, dove l’estensore dimostra di aver compreso che la questione di diritto o la situazione di fatto è identica a una già risolta in precedenza. Questo approccio si fonda sul rispetto del Codice di procedura civile, in particolare degli articoli 118 e 132 C.p.c., che regolano il contenuto e la motivazione della sentenza.\nIl termine tecnico per definire questa pratica è motivazione per relationem. Perché questa sia valida, la Suprema Corte stabilisce alcuni paletti molto precisi. Il recepimento deve essere esplicito: il giudice non può nascondere di aver attinto da un altro testo. È necessario un cenno univoco che spieghi l’identità o l’analogia delle situazioni trattate. Senza questa spiegazione, anche sommaria, il provvedimento rischierebbe la nullità per difetto di motivazione. L’obiettivo è permettere alle parti il controllo critico della decisione. Se il cittadino o l’impresa sanno da dove deriva il ragionamento del giudice, possono eventualmente contestarlo in appello o in Cassazione con maggiore precisione. La trasparenza della fonte è dunque il contrappeso necessario alla velocità della scrittura.\nLa vicenda che ha dato origine a questo chiarimento riguarda una scuola materna di ispirazione religiosa che aveva richiesto l’esenzione dall’Imu (Imposta Municipale Unica) in quanto ente non commerciale. L’istituto aveva impugnato la decisione del giudice di merito, sostenendo la nullità della sentenza perché quest’ultima era stata redatta riproducendo testualmente una decisione precedente relativa alla stessa scuola, ma per un’annualità fiscale diversa.\nLa difesa della scuola sosteneva che il giudice avesse agito in modo pigro, limitandosi a un “taglia e incolla” che avrebbe invalidato l’intero giudizio. La Corte di Cassazione ha però respinto questo motivo di ricorso. Secondo gli Ermellini, se il tema del contendere è lo stesso (ad esempio, la natura commerciale o meno di un’attività didattica ai fini fiscali) e le parti sono le stesse, non ha senso costringere il magistrato a riscrivere da zero le medesime considerazioni giuridiche.\nUn punto interessante della pronuncia riguarda l’obbligo di astensione. La scuola materna sosteneva che il giudice, avendo già deciso sul caso in un’altra annualità, non fosse più imparziale. La Cassazione ha chiarito che non esiste un obbligo di astensione per il magistrato che ha già trattato controversie analoghe tra le medesime parti. Questo perché nel nostro ordinamento non vige la vincolatività assoluta del precedente, ma il giudice resta libero di cambiare idea se emergono nuovi elementi. Se però gli elementi rimangono identici, l’utilizzo di riflessioni e schemi di decisione già compiuti per casi identici è non solo lecito, ma auspicabile per accelerare la definizione della causa. Tale tecnica può basarsi non solo su sentenze della Cassazione (precedenti di legittimità), ma anche su precedenti di merito dello stesso ufficio giudiziario.\nConclusioni sulla validità del modello redazionale semplificato - In sintesi, la sentenza 33584/2025 della sezione Tributaria conferma che la qualità di una decisione non dipende dall’originalità della sua prosa, ma dalla correttezza del ragionamento giuridico e dalla sua aderenza ai fatti. Il copia-incolla è uno strumento di lavoro che, se usato correttamente con i dovuti richiami agli articoli 118 e 132 C.p.c., garantisce la celerità senza sacrificare il diritto di difesa.\nLa parola passa ora al giudice del rinvio, che dovrà occuparsi degli altri motivi di ricorso accolti, ma il principio sulla legittimità della tecnica redazionale resta una linea guida per tutti i futuri processi civili e tributari. Gli avvocati dovranno dunque abituarsi a confrontarsi con motivazioni standardizzate, concentrando i propri sforzi nel dimostrare, laddove possibile, che il caso presente non è affatto identico a quello passato.",
    "author": "Dario Ferrara\nItalia Oggi",
    "source": "Italia Oggi",
    "published_date": "2026-01-04"
  },
  "https://ristretti.org/nuoro-badu-e-carros-diventa-un-caso-nazionale-scontro-politico-sul-41-bis": {
    "title": "Nuoro. Badu e Carros diventa un caso nazionale, scontro politico sul 41 bis",
    "link": "https://ristretti.org/nuoro-badu-e-carros-diventa-un-caso-nazionale-scontro-politico-sul-41-bis",
    "content": "di Luciano Piras\nLa Nuova Sardegna, 4 gennaio 2026\nIl deputato Deidda (FdI) attacca il sindaco di Nuoro Fenu: “Davvero stupefacente, Pd e M5s votarono sì”. Scontro politico sul “caso Badu e Carros”. “È veramente stupefacente come il sindaco di Nuoro Emiliano Fenu, insieme alla “gran cassa” di Pd, Movimento 5 Stelle e sinistra, agiti oggi lo spettro della paura sul regime di 41 bis, quando le decisioni sono state prese anni fa con loro al Governo” attacca senza mezzi termini Salvatore Deidda, deputato di Fratelli d’Italia e presidente della IX Commissione Trasporti della Camera. “Quando i provvedimenti furono votati in Parlamento, nessuno di loro osò alzare questo polverone” va avanti Deidda.\nChe tira dritto e incalza: “Non ho alcuna intenzione di sottrarmi al confronto - sottolinea in qualità di rappresentante della maggioranza al Governo -, ma trovo paradossale che oggi i 5 Stelle, guidati dal sindaco Fenu, si intestino una battaglia contro la sezione di Badu e Carros e il potenziamento di Uta, dimenticando che quest’ultima è stata istituita nel 2020 con un decreto dell’allora ministro Bonafede”.\nIl parlamentare vicino alla presidente dell’esecutivo Giorgia Meloni ricapitola quanto successo. “All’epoca Fenu era senatore e la sinistra votò a favore, mentre noi di Fratelli d’Italia ci opponemmo a quel provvedimento disastroso” ricorda Salvatore Deidda. “Sono rimasti tutti zitti per anni - insiste -; ora che l’amministrazione penitenziaria ristruttura gli spazi per renderli più sicuri e isolare realmente i detenuti, protestano scaricando le colpe sul Governo Meloni”. Il deputato di FdI ricostruisce poi la genesi dell’attuale sistema carcerario sardo: “Il piano carceri dell’epoca previde la costruzione di quattro nuovi istituti a Cagliari, Sassari, Oristano e Tempio per sostituire strutture inadeguate”. Questo il dato di partenza.\nDeidda va avanti: “La capienza sarda - dice - è superiore al numero di detenuti locali per una ragione precisa: permettere il rientro delle migliaia di agenti della polizia penitenziaria sardi in servizio nel continente, garantendo il principio della territorialità del personale” spiega ancora il deputato barbaricino. In merito alla questione sicurezza (infiltrazioni e tessuto sociale a rischio), Deidda chiarisce: “I detenuti in regime di 41 bis sono sottoposti a controlli rigorosissimi e hanno possibilità di contatto con l’esterno pressoché nulle. Inoltre, vengono trasferiti periodicamente proprio per evitare che familiari o sodali si stabiliscano stabilmente nelle città ospitanti. La sezione di Cagliari Uta era destinata al 41 bis sin dalla sua origine, sollecitata da tutti i Governi degli ultimi 15 anni e rimasta chiusa solo per problemi edilizi”.\nLavori di ristrutturazione, insomma. “La verità - conclude il parlamentare di FdI Salvatore Deidda - è che la legge che destina i mafiosi alle isole è stata votata all’unanimità dal Parlamento, compresi i parlamentari sardi di allora. Oggi Partito democratico e Movimento 5 Stelle cercano di riscrivere la storia, ma i fatti dicono che questo Governo sta solo mettendo in sicurezza e isolando ciò che loro stessi hanno pianificato e votato”. Lo scontro, ormai è chiaro, è aperto: la polemica va avanti.",
    "author": "Luciano Piras\nLa Nuova Sardegna",
    "source": "La Nuova Sardegna",
    "published_date": "2026-01-04"
  },
  "https://ristretti.org/alessandria-in-arrivo-150-detenuti-per-mafia-o-terrorismo-i-primi-gia-a-meta-febbraio": {
    "title": "Alessandria. In arrivo 150 detenuti per mafia o terrorismo, i primi già a metà febbraio",
    "link": "https://ristretti.org/alessandria-in-arrivo-150-detenuti-per-mafia-o-terrorismo-i-primi-gia-a-meta-febbraio",
    "content": "di Adelia Pantano\nLa Stampa, 4 gennaio 2026\nProsegue in fretta la trasformazione del carcere San Michele che diventerà di massima sicurezza e che ospiterà anche condannati per criminalità organizzata o terrorismo in regime di 41 bis. Potrebbero arrivare già a metà febbraio i primi detenuti in regime di 41-bis nel carcere di San Michele ad Alessandria. L’ipotesi del cambio di destinazione del penitenziario, che rimbalza da oltre due mesi senza però aver trovato conferme ufficiali, verrebbe ora avvalorata da sviluppi imminenti. Le indiscrezioni sono state tante dal 19 ottobre, mai “validate” dal ministero della Giustizia, eppure i movimenti nella struttura del sobborgo non lasciano adito a dubbi. Anzi, adesso si stimano anche i numeri: dovrebbero essere circa 150 i reclusi “pericolosi” destinati a fare ingresso nella struttura, nell’ambito del circuito del “carcere duro”, applicato in prevalenza a condannati per criminalità organizzata o terrorismo.\nLe prime voci avevano iniziato a circolare in città due mesi e mezzo fa, accompagnate da un progressivo svuotamento del penitenziario, nel quale i detenuti comuni venivano spostati in tutta fretta. I dati ufficiali del Ministero fotografano oggi la presenza a San Michele di soli 45 carcerati, contro i quasi 300 registrati nei mesi precedenti.\nLavori visibili - Un calo drastico che, unito ai lavori visibili anche dall’esterno (grate che oscurano le finestre, interventi di adeguamento ai più alti standard di sicurezza) ha rafforzato l’impressione di un cambio di passo. Ma, allo stato attuale, fa specie che nessun atto formale abbia sancito la trasformazione della struttura.\nI timori del sindaco - In questo quadro sospeso, la politica locale ha provato a muoversi. Il sindaco Giorgio Abonante aveva scritto al sottosegretario alla Giustizia, Andrea Del Mastro, per chiedere trasparenza su tempi e modalità dell’eventuale riorganizzazione. “È fondamentale - aveva rimarcato - non sprecare il lavoro fatto nel tempo da tante istituzioni e dal terzo settore per creare una realtà sicura e aperta nella relazione tra detenzione e comunità. Non possiamo perdere questo patrimonio”.\nParole che condensano un timore profondo: non disperdere un modello che negli anni ha investito sulla relazione con il territorio. L’istituto, aperto nel 1992, ha coltivato nel tempo laboratori professionali - dalla pasticceria agli orti - corsi universitari e percorsi rieducativi che hanno trovato una sintesi simbolica nel Centro Agorà, inaugurato come spazio educativo e culturale aperto al territorio.\nInterrogazione senza risposta - Prima ancora era stato il deputato del Partito democratico Federico Fornaro a presentare un’interrogazione parlamentare per chiedere al Ministero se Alessandria fosse destinata a diventare sede del 41-bis. Anche in questo caso, a distanza di settimane, non è arrivata alcuna risposta ufficiale dal Governo.\nIl caso Nuoro - L’ipotesi di un piano di riorganizzazione del circuito 41-bis, mai smentita formalmente dal Ministero della Giustizia, ha intanto acceso un dibattito più ampio, soprattutto in Sardegna. A Nuoro, l’eventualità di trasferire fino a 400 reclusi nel carcere di Badu e Carros (quasi due terzi dei circa 600 complessivi in Italia) sta generando proteste trasversali, condivise anche da esponenti di centrodestra con un consiglio comunale straordinario convocato nei prossimi giorni.\nIn Piemonte, la prospettiva di accogliere circa 150 detenuti nella struttura di San Michele solleva interrogativi che travalicano la dimensione logistica. Il tema, osserva Fornaro, meriterebbe un confronto istituzionale, qualora la strategia di concentrazione fosse confermata. “Non vorremmo - afferma l’onorevole del Partito Democratico - che una soluzione apparentemente più semplice da gestire sulla carta rischi, nei fatti, di creare nuovi poli di contatto e potenziali centri di diffusione delle attività criminali di stampo mafioso, camorristico o ‘ndranghetista”.\nIl Ministero, sempre secondo indiscrezioni, starebbe aspettando una Conferenza Unificata Stato-Regioni per presentare il piano, ma una data non è stata ancora fissata. E mentre il dibattito pubblico resta appeso a ipotesi, voci non smentite e numeri che sembrano parlare da soli, da settimane la città attende risposte mai arrivate.",
    "author": "Adelia Pantano\nLa Stampa",
    "source": "La Stampa",
    "published_date": "2026-01-04"
  },
  "https://ristretti.org/alessandria-carcere-duro-il-sindaco-abonante-roma-decide-senza-interpellarci": {
    "title": "Alessandria. Carcere duro, il sindaco Abonante: “Roma decide senza interpellarci”",
    "link": "https://ristretti.org/alessandria-carcere-duro-il-sindaco-abonante-roma-decide-senza-interpellarci",
    "content": "di Piero Bottino\nLa Stampa, 4 gennaio 2026\nIl sindaco si dice preoccupato per l’arrivo di 150 detenuti in regime di 41-bis nel carcere di San Michele: “Verrà spazzato via quello che si era investito nelle attività sociali”. Tema cruciale quello della sicurezza e del rapporto con lo Stato, la città lo sa bene e segue con attenzione questa “partita” delicata e importante per la comunità. “Noi investiamo su luce, telecamere e agenti di polizia locale, poi arriva qualcuno da Roma e trasforma quello di San Michele in un carcere di massima sicurezza per il 41 bis, non pensando che tutto questo ha un potenziale negativo che va affrontato, aspettiamo che qualcuno ci spieghi come”, sottolinea il sindaco Giorgio Abonante, per nulla remissivo con decisioni calate dall’alto.\nLe paure del primo cittadino - “Una novità di questo tipo - aggiunge il primo cittadino - rischia di cambiare radicalmente il rapporto tra il carcere di San Michele e una porzione significativa della provincia: avere decine di detenuti al 41 bis necessita di contromisure al momento sconosciute. È chiaro che bisognerà accrescere la funzione di controllo e capire come potranno proseguire le attività di formazione, rieducazione, assistenza che si sono sempre sviluppate nel carcere: fra l’altro c’è una rete associativa che ha fatto un lavoro enorme e vogliamo che continui”.\nReazioni a livello ministeriale? “A inizio dicembre con il sottosegretario Delmastro ci eravamo scambiati qualche considerazione - replica Abonante -, ma da un mese non ho più sentito nessuno. So che lui ha chiesto di andare in conferenza Stato-Regioni e ha detto che dopo sarebbe venuto ad Alessandria a confrontarsi con la Prefettura e gli enti locali”. In sostanza, però, ciò avverrà a cose fatte: ormai il carcere è svuotato dei vecchi detenuti, sono stati smantellati i lavori fatti di recente per un importo di 800 mila euro, si stanno adattando le celle al regime di massima sicurezza.\n“Finora ho seguito le vie istituzionali, adesso aspettiamo lui, la struttura ministeriale e anche la Regione -continua il sindaco di Alessandria. Finora tutti gli esponenti politici nazionali e regionali su questa vicenda non si sono espressi, eccetto Federico Fornaro che ha presentato un’interrogazione parlamentare. Nel 2024 avevamo fatto un ottimo incontro sul futuro del Don Soria, avevo detto a Delmastro che attendiamo risposte anche su questo carcere, dove ancora l’altro giorno un detenuto si è tolto la vita. Quella è una struttura aperta nel 1845, fra un po’ avrà duecento anni: che ne facciamo? Così non si va avanti”.\nC’è un doppio binario dello Stato sui penitenziari alessandrini? “Il governo non si può permettere di trasformare un carcere in un penitenziario per persone in regime di 41 bis, spazzando via tutte le attività di supporto che vi si svolgevano, e al contempo infischiarsi del Don Soria, senza avere un’idea su come intervenire per colmarne le carenze. Oltretutto i criteri che per portare la massima sicurezza a San Michele non sono così chiari, sembra quasi che confermino una scelta già fatta”.\nQuali conseguenze per la città? Per esempio l’ospedale è in grado di sostenere le misure di sicurezza per eventuali pazienti al 41 bis? “Nessuno sa al momento come verrà organizzata la cosa, almeno con noi nessuno ne ha parlato - chiosa il sindaco di Alessandria -. Ma c’è anche la sicurezza della cittadinanza e il controllo di tutto ciò che sta attorno a queste persone detenute: eventuali parenti e relazioni varie. Tutto questo va visto soprattutto con il coinvolgimento della Prefettura. Insomma bisogna capire come lo Stato si rapporta con questo territorio: ne tiene conto oppure no?”.",
    "author": "Piero Bottino\nLa Stampa",
    "source": "La Stampa",
    "published_date": "2026-01-04"
  },
  "https://ristretti.org/firenze-oltre-sollicciano-oltre-la-carcerazione": {
    "title": "Firenze. Oltre Sollicciano, oltre la carcerazione",
    "link": "https://ristretti.org/firenze-oltre-sollicciano-oltre-la-carcerazione",
    "content": "di Massimo Lensi* e Dimitrij Palagi**\npalagixfirenze.it, 4 gennaio 2026\nLa recente pronuncia della Corte costituzionale ha ricondotto l’istituto della liberazione anticipata nel suo alveo naturale: l’articolo 27 della Costituzione. È, a buon diritto, una buona notizia. Non perché introduca una svolta di sistema, ma perché ristabilisce una coerenza elementare tra norma costituzionale ed esecuzione penale. In uno Stato di diritto, questo dovrebbe rappresentare la normalità, non un evento degno di celebrazione. All’inizio dell’anno, nel carcere di Sollicciano, un principio di incendio - causato da una stufetta dell’infermeria - ha reso necessaria l’evacuazione di alcune decine di detenuti. Un episodio grave, ma non eccezionale, se non per la consueta sequenza di dichiarazioni ufficiali che ne è seguita.\nUn copione noto, replicabile in quasi ogni città italiana: gli istituti penitenziari versano ovunque in condizioni strutturalmente critiche. A Firenze, tuttavia, si aggiunge un elemento specifico: un dibattito ventennale, mai risolto, sulla chiusura del carcere.\nFranco Cordero ricordava che la verità non è mai un possesso pacifico, ma un processo conflittuale, esposto all’errore e alla manipolazione. Nel diritto, la verità non coincide con i fatti in sé, bensì con ciò che resiste alle regole della prova e del contraddittorio. Anche nel caso di Sollicciano, ognuno sembra avere la propria “verità”, fino a generare proposte che finiscono per eludere il nodo costituzionale.\nÈ il caso del cosiddetto “carcere volano”, che introduce, in forma laterale e surrettizia, elementi di privatizzazione dell’esecuzione penale, difficilmente conciliabili con la lettera e lo spirito dell’articolo 27. Altro tema, distinto ma decisivo, è la credibilità stessa del paradigma rieducativo: principio normativamente limpido, ma che l’esperienza dell’ordinamento penitenziario ha mostrato incapace di tradursi stabilmente in pratica effettiva. Alternative esistono e sono note da tempo. Trovano fondamento nel principio del diritto penale minimo, inteso come limite alla pretesa punitiva dello Stato e come strumento di tutela delle libertà fondamentali. Non un arretramento della difesa sociale, ma una sua razionalizzazione costituzionalmente orientata. La carcerazione strutturale, oltre una certa soglia, produce effetti controproducenti: indebolisce le garanzie, alimenta l’inflazione punitiva e svuota di senso tanto la legalità quanto la funzione rieducativa. Decarcerazione, pene realmente alternative, responsabilizzazione della persona detenuta, superamento dell’infantilizzazione istituzionale, permeabilità tra carcere e città, giustizia riparativa, prevenzione sociale del crimine: non slogan, ma assi portanti di una politica penale che assuma la detenzione come extrema ratio. Oltre Sollicciano, dunque. Ma soprattutto oltre l’idea che il carcere sia, ancora, la risposta principale.\n*Associazione Progetto Firenze\n**Sinistra Progetto Comune",
    "author": "Massimo Lensi",
    "source": "palagixfirenze.it",
    "published_date": "2026-01-04"
  },
  "https://ristretti.org/avellino-lincontro-oltre-le-mura-la-persona-dietro-alla-detenzione-femminile": {
    "title": "Avellino. L’incontro “Oltre le mura: la persona dietro alla detenzione femminile”",
    "link": "https://ristretti.org/avellino-lincontro-oltre-le-mura-la-persona-dietro-alla-detenzione-femminile",
    "content": "di Vinicio Marchetti\navellinotoday.it, 4 gennaio 2026\nSi chiama “Oltre le mura: la persona dietro alla detenzione femminile”. Un titolo che non accarezza. Scava. E pretende attenzione. Perché parla di giustizia, sì. Ma soprattutto di corpi, di donne, di bambini. Di esseri umani che lo Stato rinchiude e poi dimentica. A introdurre l’incontro è Sara Spiniello, del Gruppo Territoriale del Movimento 5 Stelle di Avellino. Poche parole, nette. Poi la cornice, affidata alla dottoressa Simona Romani, referente per le Pari Opportunità. Anche qui nessuna retorica: solo il tentativo di riportare la questione dove dovrebbe stare da sempre. Nella coscienza pubblica.\nPoi prende la parola Claudia Cavallo. Criminologa giuridica. Esperta di diritti umani. Una che il carcere non lo studia da lontano, ma lo ha attraversato come membro dello staff del Garante dei detenuti della Regione Campania e dell’Osservatorio sulle persone private della libertà personale. Sa di cosa parla. E infatti non addolcisce nulla.\n“L’argomento carcere oggi è assolutamente scomodo”, dice. E lo dice senza abbassare lo sguardo. “Se ne parla, ma non c’è stato un intervento concreto. Sono 63mila i detenuti in Italia. Solo 7mila dovrebbero stare realmente in carcere. Il sovraffollamento è al 139%. È arrivato il momento di intervenire”.\nLa Campania non fa eccezione. Anzi. “Io mi auguro che con Roberto Fico, nuovo presidente della Regione, possa cambiare qualcosa”, afferma Cavallo. Ricorda una lettera scritta dai detenuti. Una risposta arrivata. Un segnale, forse. “Bisogna far rispettare l’articolo 27 della Costituzione. Non parliamo di privilegi, ma di diritti. Di rieducazione. E soprattutto dell’articolo 32: il diritto alla salute”. E qui la voce si fa più dura. Perché quando si parla di dignità, il sistema crolla. “La tutela della dignità viene violata quotidianamente”, denuncia. “Il detenuto resta detenuto anche fuori. Diventa ex detenuto. È uno stigma. È un ergastolo a vita”.\nL’Icam di Lauro e la detenzione femminile - Poi l’Irpinia. L’Icam di Lauro. Un nome che dovrebbe inquietare più di quanto faccia. Sei donne detenute. Cinque bambini. Due gravidanze. Celle che diventano culle. “Non parliamo di reati di sangue”, precisa Cavallo. “Parliamo di reati minori che per legge dovrebbero consentire l’accesso automatico alle pene alternative. Un nascituro non può pagare per l’errore di un adulto. Non può crescere in carcere. Ognuno nasce libero. Ed è inammissibile che una creatura che deve ancora nascere si trovi in una cella”.\nLa città e il carcere: un dialogo aperto - Le riforme? Cartabia. Nordio. Nomi importanti, risultati meno. “No, non hanno aiutato”, taglia corto Cavallo. “Hanno peggiorato le cose. Tante parole, nessun intervento reale. Amnistia e indulto sono gli unici strumenti per cambiare davvero il sovraffollamento e il sistema carcerario attuale”.",
    "author": "Vinicio Marchetti",
    "source": "avellinotoday.it",
    "published_date": "2026-01-04"
  },
  "https://ristretti.org/milano-carceri-presentato-il-progetto-parole-di-speranza": {
    "title": "Milano. Carceri, presentato il progetto “Parole di speranza”",
    "link": "https://ristretti.org/milano-carceri-presentato-il-progetto-parole-di-speranza",
    "content": "welfarenetwork.it, 4 gennaio 2026\nIl progetto di sensibilizzazione e cura firmato Gruppo Editoriale San Paolo. Il progetto vuole mantenere alta l’attenzione sulle condizioni di vita di chi vive la realtà del carcere e il loro rapporto con le proprie famiglie. Tra le novità presentate la collaborazione con l’associazione Bambinisenzasbarre e un reading previsto per il 2026 a cura della giornalista Daria Bignardi e dedicato alle detenute del carcere San Vittore. Il garante dei detenuti di Milano: “Il carcere oggi anziché diminuire la criminalità la aumenta. È uno strumento da superare. Nel frattempo, bisogna guardare all’integrità della persona, risolvendo anzitutto il sovraffollamento degli istituti”.\nÈ stato presentato oggi a Milano Parole di speranza, il progetto di sensibilizzazione del Gruppo Editoriale San Paolo realizzato in occasione del Giubileo dei detenuti e, per una parte importante, con la collaborazione di Bambinisenzasbarre. L’iniziativa punta a mantenere alta l’attenzione sulle condizioni di vita nelle carceri italiane e sul legame, spesso fragile, tra le persone detenute e le loro famiglie, promuovendo al contempo gesti concreti di solidarietà. Tra le novità annunciate, un reading previsto per il 2026 curato dalla giornalista Daria Bignardi e dedicato alle detenute del carcere di San Vittore.\nIl progetto nasce in un contesto in cui la situazione carceraria torna al centro dell’attualità, tra segnali di minore attenzione istituzionale e nuovi interrogativi sul diritto alla cultura negli istituti penitenziari. Dal recente niet del ministro Nordio sull’”indultino” proposto dal Presidente del Senato La Russa, alla volontà del Dipartimento dell’amministrazione penitenziaria (Dap) di regolare quali attività culturali possano entrare in carcere, fino ai continui richiami della Santa Sede - arrivati anche domenica 14 - alla necessità di “forme di amnistia o condono della pena” e “a tutti opportunità di reinserimento”.\n“Da anni - ha affermato don Simone Bruno, direttore editoriale San Paolo Edizioni - sentiamo la necessità di sensibilizzare l’opinione pubblica sul senso della pena e sul valore delle relazioni familiari per chi vive la detenzione. Da qui nasce Parole di Speranza, un progetto con due volti: da un lato la proposta ai frequentatori delle Librerie San Paolo di donare un libro alle carceri delle loro città, dall’altro la possibilità di sottoscrivere abbonamenti a Famiglia Cristiana e Il Giornalino da donare ai detenuti e alle loro famiglie, offrendo spazi di lettura e di crescita”.\nAd aprire la conferenza è stato mons. Daniele Gianotti, vescovo di Crema e delegato CEL per la carità e il carcere, che ha illustrato il recente documento dei Vescovi lombardi e ribadito la necessità di “porre l’attenzione sulle condizioni di vita dei detenuti, il loro reinserimento nella società e all’esigenza di sfoltire gli istituti di pena. Su questo il cammino è ancora lungo”.\nL’intervento successivo di Lia Sacerdote, fondatrice e presidente di Bambinisenzasbarre, ha permesso di ricordare la missione ventennale dell’associazione: “Ringrazio il Gruppo Editoriale San Paolo per questa bella attenzione a noi e alla nostra missione, perché non ne siamo abituati. Operiamo in nove regioni italiane e venti paesi europei con équipe multidisciplinari a sostegno delle relazioni familiari dentro e fuori gli istituti penitenziari. L’Italia è Paese pilota nella tutela dei bambini nella relazione con gli istituti di pena e i genitori detenuti. Speriamo il nuovo ministro abbia attenzione e cura su questo importante aspetto”.\nSul ruolo della cultura negli istituti penitenziari, è intervenuto don Claudio Burgio, cappellano del carcere Beccaria di Milano e fondatore della comunità Kayros: “Oggi nei giovanissimi prevale lo stile violento, e la violenza c’è quando mancano le parole che generano pensiero. Da quest’anno abbiamo conosciuto il sovraffollamento anche nelle carceri minorili. La nostra è una società in profonda trasformazione. Anche nei giovani sta prevalendo lo stile del giustizialismo a questo è necessario rispondere con la giustizia riparativa e altre forme di giustizia. E noi cattolici dobbiamo esserne promotori”. Parole di apprezzamento per l’iniziativa Parole di speranza: “Donare un libro, anche ai ragazzi del Beccaria è una delle risposte. Il libro diventa l’unico modo per rapportarsi alla realtà e alla vita, perché i libri trasformano. Riescono a leggere anche coloro che hanno sempre fatto fatica a farlo”.\nAd attirare le maggiori domande dei presenti è stato Luigi Pagano, già direttore del carcere San Vittore e nuovo garante dei detenuti di Milano. Con lui si è discusso di suicidi, sovraffollamento e scopo delle carceri: “Il sovraffollamento delle carceri è un problema enorme, è la madre di tutti i problemi. Perché offende la dignità umana e ciò accade, ad esempio, perché la maggior parte dei detenuti non escono dal carcere per mancanza di alternativa, non avendo casa e lavoro - spiega Pagano, che conclude l’intervento ribadendo la necessità di “superare lo strumento del carcere, perché oggi anziché diminuire la criminalità la aumenta”.\nAl termine dell’evento sono state presentate alcune novità per il 2026: la consegna da parte della direttrice delle librerie San Paolo, presso il carcere San Vittore, delle centinaia di novità acquistate nelle Librerie San Paolo, in linea con le proposte dei cappellani: un esempio è il carcere Ferrante Aporti di Torino da cui è arrivata la domanda per volumi di narrativa per ragazzi, spiritualità e di grammatica italiana. L’iniziativa è stata accolta con favore dalla clientela che l’ha considerata necessaria e in linea con i valori della casa editrice. Infine, è stato annunciato per il 2026 un reading a cura di Daria Bignardi che la giornalista e scrittrice dedicherà alle detenute del carcere San Vittore.",
    "author": null,
    "source": "Ristretti Orizzonti",
    "published_date": "2026-01-04"
  },
  "https://ristretti.org/ravenna-a-lezione-di-sport-in-carcere-una-scommessa-vinta-avanti-tutta": {
    "title": "Ravenna. A lezione di sport in carcere: “Una scommessa vinta, avanti tutta”",
    "link": "https://ristretti.org/ravenna-a-lezione-di-sport-in-carcere-una-scommessa-vinta-avanti-tutta",
    "content": "di Angelica Malvatani\nIl Resto del Carlino, 4 gennaio 2026\nIl presidente del Centro sportivo italiano sezione di Ravenna, Alessandro Bondi, capofila dell’iniziativa in città. Il direttore della casa circondariale Stefano Di Lena: “Grande entusiasmo e forti motivazioni”. Pallamano, calcio e rapatennis sono entrati in carcere ed è stato un successo. È questo in sintesi il bilancio della prima fase del progetto ‘Il mio campo libero’, stilato durante un incontro che si è tenuto nella casa circondariale di Ravenna. Nato da una convenzione fra i Ministeri della Giustizia e dello Sport per i giovani, il progetto nazionale che si propone di favorire e promuovere l’attività sportiva per i detenuti a Ravenna ha coinvolto tre realtà, tra enti di promozione e associazioni: il comitato territoriale Csi è il soggetto capofila del progetto, redatto da Marco Tosi Brandi che con il Csi sta collaborando anche per l’attività di rilancio della pallamano. E proprio quest’ultima è l’attività proposta all’interno del progetto grazie alla Gym Academy, società affiliata. Collaborano all’iniziativa il comitato Uisp Ravenna-Lugo che ha promosso il rapatennis, disciplina sportiva che unisce racchettoni, padel e tennis facile da giocare e adatta a tutti, e la polisportiva Compagnia dell’Albero, che ha proposto il calcio.\n“Non avrei mai immaginato che un giorno il Csi Ravenna sarebbe entrato con un progetto e una serie di attività articolate all’interno del carcere - ammette il presidente del Csi Ravenna, Alessandro Bondi -: avrei dato del pazzo a chiunque me l’avesse detto. Abbiamo vinto, invece, il bando promosso dal Ministero dello Sport e ci siamo messi al lavoro trovando l’entusiastico sostegno di Uisp e Compagnia dell’Albero. E non era così scontato. Grazie al grande lavoro di Tosi Brandi siamo partiti e dopo i primi sei mesi abbiamo ricevuto un feedback talmente positivo da renderci orgogliosi di avere avviato questo progetto, a mia memoria il primo di questo tipo nella nostra città. Speriamo sia un volano per altre progettualità”.\nLe prime lezioni sono, infatti, partite a maggio e ogni settimana le tre istituzioni sportive che compartecipano hanno svolto le loro lezioni teoriche e pratiche al mattino. La direzione della casa circondariale, in accordo con le tre istituzioni sportive e con partecipanti al progetto, ha creato condizioni e situazioni tali che l’offerta formativa riservata alle persone della casa circondariale sia di assoluta qualità. Il progetto ha una durata di 18 mesi e le attività riprenderanno dopo la pausa per le festività natalizie e di fine anno.\n“Questa iniziativa si inserisce nell’alveo delle numerose attività trattamentali offerte ai detenuti di questo carcere - ha evidenziato il direttore del carcere di Ravenna, Stefano Di Lena -, oltre a quelle lavorative e finalizzate al loro reinserimento sociale. Ho visto nelle persone che hanno partecipato e stanno partecipando grande entusiasmo e forti motivazioni. Riporto, dunque, un bilancio positivo di questi primi sei mesi”.\nIl progetto è stato presentato e illustrato al sindaco Alessandro Barattoni, il quale ha messo in evidenza “come lo sport, con la sua valenza e la sua forza, arrivi ovunque, aiuti a diventare cittadini migliori e a imparare il rispetto, l’educazione e i valori. Questa iniziativa rafforza l’integrazione tra la comunità cittadina e quella penitenziaria”.",
    "author": "Angelica Malvatani\nIl Resto",
    "source": "Il Resto del Carlino",
    "published_date": "2026-01-04"
  },
  "https://ristretti.org/labolizionismo-come-pratica-politica": {
    "title": "L’abolizionismo come pratica politica",
    "link": "https://ristretti.org/labolizionismo-come-pratica-politica",
    "content": "di Luigi Manconi e Federica Delogu\nLa Repubblica, 4 gennaio 2026\nIl carcere, il confine, la polizia. È rileggendo Basaglia che oggi vediamo l’istituzione come “spazio di potere e, al tempo stesso, possibile luogo di resistenza”. Ogni operatore, ogni cittadino, può scegliere se riprodurre quella violenza o contrastarla, se aderire al sistema o rovesciarlo. Valeria Verdolini lo chiarisce subito: “Questo libro è la storia di un’utopia”. Un’utopia che “serve soprattutto a organizzare la speranza in forme praticabili”. Così già dalle prime righe della premessa “Abolire l’impossibile. Le forme della violenza, le pratiche della libertà” (Add editore, 2025) definisce il suo obiettivo: immaginare altri mondi e altre possibilità di leggere l’esistente.\nComposto di due parti, Affioramenti e Detriti, “Abolire l’impossibile” è un’analisi storica in stretta relazione con il presente, che ricostruisce i passaggi e cerca i punti di svolta che ci hanno condotto alla situazione attuale: dove il sistema istituzionale interviene sempre meno al fine di ridurre le diseguaglianze, mentre espande progressivamente l’esercizio del controllo e gli spazi in cui applicarlo.\nE dunque Verdolini ragiona sul concetto di abolizionismo, lo individua nel suo concreto farsi, lo confronta con quello di riformismo. Se quest’ultimo, proponendosi di razionalizzare e migliorare la qualità delle istituzioni, ne discute e contesta il funzionamento, ma ne condivide la legittimità, l’abolizionismo va in una direzione contraria. Ovvero “mina le fondamenta stesse delle istituzioni, non per amore dell’anarchia, ma per spostare la gestione del rischio e della vulnerabilità collettiva (…) dalla solitudine dei singoli esclusi alla dimensione collettiva della comunità”.\nIl ragionamento di Verdolini è sostenuto dall’elaborazione di Angela Davis, Mariame Kaba, Franco Basaglia e Franca Ongaro Basaglia, e altri sociologi e storici, messi in dialogo, che si ritrovano infine nella ricchissima bibliografia che chiude il saggio. D’altra parte l’abolizionismo è una pratica politica, che si esprime come un metodo di azione e come un orizzonte al quale riferire e sul quale misurare tutti i cambiamenti, pure parziali, conquistabili alle condizioni date e negli attuali rapporti di forza.\nE anche la trasformazione istituzionale, quando si realizzasse, avverte Verdolini, non è ancora il punto di arrivo. Pertanto, la stessa chiusura dei manicomi ottenuta in Italia nel 1978 è vista come “fase intermedia di un processo che ha come obiettivo la restituzione di dignità e diritti ai soggetti esclusi”. Così come, si legge nella ricostruzione storica del processo che ha portato all’abolizione della schiavitù, quei meccanismi, formalmente superati con le leggi, sono rimasti in una linea di continuità oggi rintracciabile in una “matrice generativa di rapporti di potere ancora attivi”.\nL’autrice sostanzia gli “abolizionismi possibili”: il carcere, il confine, la polizia. L’abolizione del carcere viene letta come “esito naturale di un percorso critico che smaschera la prigione per ciò che è”. Una visione che che si propone di smontare l’apparato punitivo per sostituirlo con la presa d’atto della punizione come esercizio della propria sovranità da parte dello Stato e la necessità, invece, di una presa in carico, collettiva, di quello che con la carcerazione viene nascosto.\nL’abolizione del confine ne è la conseguenza, perché è la stessa grammatica del controllo che struttura il carcere a manifestarsi nei campi di detenzione per migranti, nei centri di accoglienza trasformati in sistemi di segregazione e nelle frontiere esternalizzate. E ancora l’abolizione della polizia come apertura a spazi di giustizia comunitaria e risoluzione dei conflitti che “non passino per la militarizzazione del quotidiano”. Per “togliere alla violenza istituzionale il monopolio della risposta alla violenza sociale”.\nÈ rileggendo Basaglia oggi che ci propone la lettura dell’istituzione come “spazio di potere e, al tempo stesso, possibile luogo di resistenza”. E di fronte all’istituzione “ogni operatore, ogni cittadino, può scegliere se riprodurre quella violenza o contrastarla, se aderire al sistema o rovesciarlo. Il rovesciamento dunque è il vero atto abolizionista”. Perché, spiega Verdolini, ogni abolizionismo porta all’idea comune della creazione inevitabile di un vuoto dove nulla è possibile. E invece, dice l’autrice, “quello è uno spazio di recupero di tutto ciò che è stato nascosto, sottratto, rimosso”. Ma prevede un cambio di prospettiva doloroso, che però ha in sé il fine di dar vita a un “processo di liberazione”.\nAttenzione: non si legga questo saggio come una sorta di libro dei sogni e nemmeno come una elaborazione profetica. L’abolizionismo può essere un programma concreto, fatto di piccoli passi e di parziali mutamenti, ma tutti intimamente correlati all’obiettivo finale, che è il solo - nella sua radicalità - a poter orientare il faticoso processo quotidiano di trasformazione. La legge 180 del 1978 è lì a dimostrarlo.",
    "author": "Luigi Manconi",
    "source": "La Repubblica",
    "published_date": "2026-01-04"
  },
  "https://ristretti.org/annalisa-senese-ci-sono-figli-che-il-carcere-non-deve-cancellare": {
    "title": "Annalisa Senese: ci sono figli che il carcere non deve cancellare",
    "link": "https://ristretti.org/annalisa-senese-ci-sono-figli-che-il-carcere-non-deve-cancellare",
    "content": "di Carmen Vogani\nL’Osservatore Romano, 4 gennaio 2026\nAvvocata penalista napoletana, Annalisa Senese ha dedicato la sua attività alla tutela dei diritti umani nelle carceri. Dal suo lavoro nasce “Figli cancellati” (Giannini Editore, 2025), che racconta le storie di bambini segnati dal carcere dei genitori. Non una rassegna di vicende dolorose, ma il tentativo di costruire speranza in una zona di estrema fragilità.\nRicorda il momento in cui ha deciso di occuparsi di questi bambini?\nDopo la nascita di mia figlia ho iniziato a osservare con più attenzione i bambini che arrivavano al mio studio con le loro madri; per loro avevo creato uno spazio con colori e giochi. Un giorno arrivò una donna con quattro figli, portò patatine e bibite inscenando un pic-nic in sala d’attesa. In quel contrasto con la vita serena di mia figlia è nato un pensiero disturbante: alcuni bambini sembrano predestinati a una vita difficile. Dobbiamo proteggerli.\nCome?\nCon l’empatia, non adultizzandoli, non pretendendo che si adeguino alle regole severe degli adulti. Ricordo una bambina che, prima di incontrare il padre, fu sottoposta al controllo di sicurezza e obbligata a sputare il chewing-gum. Lei si rifiutò e reagì con rabbia: difendeva un frammento di infanzia. Se li trattiamo come adulti colpevoli, li spingiamo verso una traiettoria di devianza.\nIl mondo della scuola è attrezzato?\nNon ancora. La speranza è che questi minori vengano riconosciuti come portatori di bisogni educativi specifici, con figure formate che li sostengano. In Italia, purtroppo, vediamo segnali opposti alla civiltà a cui dovremmo ambire. Ad esempio, ad aprile è stata abrogata la norma che prevedeva il rinvio obbligatorio della detenzione per donne incinte e madri di bambini fino a un anno. Ora tutto è lasciato alla discrezionalità del giudice. È un passo indietro.\nQuali azioni concrete sono possibili?\nTrovare la volontà e le risorse economiche per creare spazi accoglienti e formare il personale penitenziario, così che l’incontro non sia una procedura ma un momento umano. Con l’articolo 41-bis, il carcere duro nell’ordinamento italiano, tutto è più difficile: compiuti i 12 anni, si parla con i genitori separati da un vetro. Nel libro racconto di un bambino che, qualche mese prima che compisse dodici anni, non capiva perché durante il colloquio il padre lo riempisse di baci. Non era mai stato così affettuoso.\nE quando l’ha capito?\nSi è ricordato di quella frase detta dal padre: “Ora l’uomo di casa sei tu!”. A 19 anni è finito a sua volta all’ergastolo. Una volta mi disse: “Non ho fatto in tempo a innamorarmi”. Questa frase mi ha inchiodata alla parete della cella. Proteggere l’infanzia, da qui bisogna partire.",
    "author": "Carmen Vogani",
    "source": "Ristretti Orizzonti",
    "published_date": "2026-01-04"
  },
  "https://ristretti.org/dal-carcere-al-rap-sud-italia-freestyle-di-saraso-racconta-errori-e-seconde-possibilita": {
    "title": "Dal carcere al rap: “Sud Italia Freestyle” di Saraso racconta errori e seconde possibilità",
    "link": "https://ristretti.org/dal-carcere-al-rap-sud-italia-freestyle-di-saraso-racconta-errori-e-seconde-possibilita",
    "content": "di Elisa Aura Serrani\ninpressmagazine.com, 4 gennaio 2026\nUn passato segnato dalla detenzione, un presente che rinasce attraverso il rap. Alex Spedicato, in arte Saraso, pubblica il suo nuovo singolo, “Sud Italia Freestyle”, prodotto da Techpro Records, label romana attiva nel panorama urban nazionale. “Per stare in strada ci vuole amore, per amare ci vuole rispetto; se c’è rispetto, c’è amicizia. L’amicizia è come il sangue: si onora”. Con queste parole, Spedicato riassume i principi che lo hanno guidato, dentro e fuori dalla strada. Cresciuto a Carmiano, nel cuore del Salento, ha conosciuto presto la durezza della vita, fino a scontare quasi 12 anni di detenzione.\nOggi quella voce, nata tra le mura del carcere, diventa musica. Saraso ha vissuto anche il regime speciale del 14 bis, dopo l’evasione dal carcere di Forlì. È stato lì, nel pieno dell’isolamento, che ha iniziato a scrivere i primi testi. La scrittura come unico contatto con sé stesso, il rap come unica possibilità di fare i conti con la propria coscienza.\n“Sud Italia Freestyle” è nata così: scritta di getto, come uno sfogo, senza cercare di giustificare o discolpare. Un pezzo che racconta la realtà di chi ha sbagliato, ha pagato, e sceglie di ripartire. La testimonianza di chi ha acquisito piena consapevolezza dei propri errori ed ora vuole costruire qualcosa di diverso con la forza delle parole.\nUn freestyle che sfocia in un banger e diventa presto una dichiarazione di appartenenza: al Sud, alla strada, alla comunità. È la prima uscita ufficiale di un percorso artistico che parte da lontano - e che ora vuole farsi ascoltare. Una breve anticipazione del brano, pubblicata sui social, ha raccolto migliaia di visualizzazioni in poche ore, attirando l’attenzione di diversi nomi della scena urban, come Nicky Savage, che ha apprezzato la capacità di Saraso di trasformare la sua storia in un codice espressivo diretto e immediato.\nNon è un caso: oggi la nuova generazione cerca nel rap un linguaggio capace di raccontare ciò che spesso non trova spazio altrove. Testi duri, viscerali, immagini forti e storie reali diventano il riflesso di un presente fatto di contraddizioni, precarietà e bisogno di identità. Ed è anche un invito per gli adulti a interrogarsi sul perché queste narrazioni risuonino così prepotentemente tra i ragazzi: non come modelli da imitare, ma come richieste di attenzione e comprensione che spesso restano inascoltate. “Sud Italia Freestyle”, accompagnato dal videoclip ufficiale diretto da Jeloviar Video Arte, si inserisce in questo solco, dando voce a chi la strada la vive, ne conosce le regole, senza cercare repliche né idolatrie: solo la possibilità di essere ascoltato per ciò che ha da dire. È l’inizio di un nuovo capitolo: quello di un artista che, partendo dal silenzio di una cella, ha scelto di raccontare - non per farsi imitare, ma per farsi capire.",
    "author": "Elisa Aura Serrani",
    "source": "inpressmagazine.com",
    "published_date": "2026-01-04"
  },
  "https://ristretti.org/modena-capitale-italiana-del-volontariato-2026-giustizia-sociale-e-solidarieta": {
    "title": "Modena Capitale italiana del Volontariato 2026: “Giustizia sociale e solidarietà”",
    "link": "https://ristretti.org/modena-capitale-italiana-del-volontariato-2026-giustizia-sociale-e-solidarieta",
    "content": "di Martina Thi Phu Ghedini\nIl Resto del Carlino, 4 gennaio 2026\nArci e Acli tra le tante associazioni protagoniste Iniziato l’anno come capitale italiana del volontariato. La Marcia per la Pace ha inaugurato ufficialmente Modena come Capitale italiana del Volontariato 2026. La partecipazione è stata ampia e trasversale, con associazioni, cittadini e volontari. Modena si conferma così protagonista nel valorizzare il ruolo del volontariato a livello nazionale, con la cittadinanza riunita da un obiettivo comune: un 2026 all’insegna della pace e della solidarietà. “Apriamo Modena Capitale del Volontariato con la Marcia per la Pace perché la pace significa giustizia sociale: pari dignità e pari opportunità per tutte e tutti, come afferma la Costituzione - spiega Gerardo Bisaccia, vicepresidente di Arci Modena - il nostro motto è ‘Fuori la guerra dalla storia’: crediamo che il volontariato, soprattutto quello giovanile, sia uno strumento fondamentale per costruire una società più giusta”. Modena si prepara così a vivere un 2026 all’insegna della partecipazione, dell’inclusione e della cittadinanza attiva, con l’auspicio di avvicinare ancora di più i giovani al mondo del volontariato.\n“I giovani oggi vivono una forte precarietà, dal lavoro allo studio, e coinvolgerli nel volontariato significa restituire dignità, partecipazione e futuro - prosegue Bisaccia - dopo il Covid c’è stata una flessione, ma anche in quel periodo il volontariato non si è mai fermato, continuando ad aiutare le persone più fragili”. Un momento importante per ribadire l’impegno della città verso la pace e la solidarietà. “Il volontariato è essenziale per la tenuta sociale: significa riconoscere la dignità delle persone, ma anche, a livello personale, riconoscere l’importanza del proprio ruolo all’interno della società - le parole di Silviana Siggillino, presidente di Acli Modena - oggi è necessario riportare attenzione agli ultimi e a chi è in difficoltà”.\nNon solo una risposta ai bisogni sociali, ma anche un elemento fondamentale di coesione della comunità, capace di rafforzare il senso di appartenenza, promuovere relazioni solidali e trasmettere valori condivisi, in particolare alle nuove generazioni, chiamate a raccoglierne l’eredità e ad affrontare con responsabilità le sfide del presente. “Il cambio generazionale è assolutamente necessario - afferma la presidente Acli - i giovani portano idee nuove e sensibilità diverse. Il volontariato fatto dai giovani ha un approccio differente, nei tempi e nell’impegno, rispetto al passato. Inoltre, credo che l’esperienza del volontariato sia essenziale per un giovane: fa crescere davvero”.",
    "author": "Martina Thi Phu Ghedini\nIl Resto",
    "source": "Il Resto del Carlino",
    "published_date": "2026-01-04"
  },
  "https://ristretti.org/i-ragazzi-di-via-giustizia-a-mestre-le-notti-nel-sottopasso-dei-senzatetto": {
    "title": "“I ragazzi di via Giustizia” a Mestre: le notti nel sottopasso dei senzatetto",
    "link": "https://ristretti.org/i-ragazzi-di-via-giustizia-a-mestre-le-notti-nel-sottopasso-dei-senzatetto",
    "content": "di Davide Tamiello\nIl Gazzettino, 4 gennaio 2026\nSono poco più di una decina. Un gruppo misto, con pochi punti in comune salvo la condivisione del medesimo spazio: storie diverse, generazioni diverse, stesso sottopasso. C’è chi ha attraversato il mare alla ricerca di una vita migliore, chi ha perso tutto e si ritrova a ricominciare da sottozero, chi è stato piegato dalle dipendenze e chi, semplicemente, un’alternativa non l’ha mai trovata. Sono i ragazzi di via Giustizia: undici uomini tra i 20 e i 50 anni che trascorrono le loro notti nel sottopasso ferroviario che collega l’area della stazione con via Miranese.\nUn gruppetto di senzatetto che utilizza il raccordo sotterraneo per ripararsi dal gelo delle notti di gennaio, accendendo un fuoco, posizionando materassi e coperte, bevendo vino e birra. Qualcuno anche iniettandosi una dose di eroina.\nCon le prime luci del mattino, sgomberano il mini accampamento lasciando, però, tutti i segni del loro passaggio. Il problema è evidente: a differenza degli edifici abbandonati occupati e utilizzati dagli sbandati, quella è una struttura pubblica. Un passaggio utilizzato da pedoni e ciclisti, raccordo frequentato dai pendolari e da chi va a lavorare in via Giustizia, piccolo ramo di area industriale e commerciale della città, con numerose attività che qui hanno la loro sede. Al mattino, l’odore è insopportabile. E non è certo piacevole dover fare lo slalom tra escrementi, siringhe, materassi, fazzoletti insanguinati. A preoccupare sono soprattutto i falò: i fuochi accesi dai senzatetto per scaldarsi o per cucinarsi la cena sono un problema anche perché molto vicini a una linea ferroviaria. Non esattamente la posizione migliore.\nLa polizia locale in queste ultime settimane è intervenuta più volte: solo nel mese di gennaio si contano 21 sanzioni e 17 ordini di allontanamento. I verbali sono per bivacco, uso di stupefacenti e intralcio alla circolazione. Gli undici protagonisti sono quattro italiani (uno, appunto, originario nel comune di Venezia), un guineano, un moldavo, un marocchino, un romeno, un senegalese, un cingalese e un iraniano. Otto sono tra i 20 e i 40 anni, mentre gli altri tre sono più anziani. Negli ultimi giorni le squadre di Veritas si presentano quasi quotidianamente, al mattino, per ripulire passaggio ciclabile e pedonale.\nInizialmente si era pensato che il gruppo fosse collegato al Drop in (il centro diurno e servizio docce dei servizi sociali del Comune che, nell’ultimo periodo, ha allargato i posti letto per i tossicodipendenti che vengono accompagnati qui per trascorrere la notte) ma degli undici solo quattro sarebbero assuntori di eroina. E nessuno di questi (a quanto risulta) avrebbe avuto accesso anche successivamente alle strutture del centro diurno.\nAdesso però che il gruppo si è allargato e la polizia locale e Veritas fa passaggi quasi quotidiani, i senzatetto stanno iniziando a cercarsi un altro posto, più riparato, almeno per trascorrere qualche ora di riposo anche con il sole già alto. La soluzione, a quanto pare, l’hanno trovata a duecento metri di distanza: un gruppetto, infatti, è stato sorpreso da alcuni passanti a entrare, poco dopo le 7 del mattino, nell’ex segheria Rosso di via Giustizia. Si tratta di un rudere abbandonato da almeno dieci anni: in passato era stato uno dei punti neri del degrado mestrino. Sette anni fa, in particolare, era diventato il principale punto di ritrovo per tossicodipendenti e spacciatori, che avevano creato anche un varco verso la ferrovia per fuggire da un’uscita di servizio in caso di blitz delle forze dell’ordine. Negli anni, quel luogo è stato blindato e bonificato. Non è mai stato rimesso a nuovo, ma in compenso è stato liberato dagli sbandati. Adesso sembrano essere tornati e a essere preoccupati sono soprattutto i lavoratori e i titolari delle aziende vicine che negli ultimi anni hanno dovuto sopportare questa difficile convivenza, sfociata più volte in passato anche in spaccate notturne e vandalismi.",
    "author": "Davide Tamiello\nIl Gazzettino",
    "source": "Il Gazzettino",
    "published_date": "2026-01-04"
  },
  "https://ristretti.org/immigrazione-e-cittadinanza-i-numeri-oltre-la-propaganda": {
    "title": "Immigrazione e cittadinanza. I numeri oltre la propaganda",
    "link": "https://ristretti.org/immigrazione-e-cittadinanza-i-numeri-oltre-la-propaganda",
    "content": "di Alessandro Agostinelli\nIl Rifomista, 4 gennaio 2026\nL’arrivo dei migranti non deve essere strumento della politica per creare un problema percepito più grande del reale, così come l’acquisizione dei diritti di cittadino non può essere trattato come un rituale burocratico ottocentesco. È elementare, fin dall’antichità: meglio cittadino che suddito, migrante, apolide. La cittadinanza è però un concetto mobile, soprattutto in relazione all’immigrazione. In passato gli Stati Uniti aprivano le frontiere a chiunque arrivasse, mentre oggi non accettano migranti. Ma chiunque nasca sul territorio USA è di diritto cittadino americano. Cosa che non accade in Italia.\nCi sono due tipo di diritti l’italianissimo ius sanguinis (diritto di sangue) e il più pragmatico ius solii (diritto di patria). Il primo riconosce come cittadino ogni neonato generato da due italiani, ovunque loro vivano nel mondo; il secondo riconosce come cittadino chiunque nasca sul territorio nazionale, a prescindere dalla nazionalità dei propri genitori. Attualmente una cittadinanza legata soltanto al sangue, a prescindere da dove un individuo nasca e viva, pare un pedante retaggio risorgimentale. Ed è proprio su questi aspetti, anche in relazione al mondo del lavoro, che si gioca il futuro della nostra nazione.\nI dati Istat dell’immigrazione in Italia sono riferiti al biennio ‘23-’24, e parlano di 760mila stranieri che sono entrati nel nostro Paese, un valore abbastanza elevato rispetto agli anni precedenti. Cresce la provenienza da Africa e Asia; i paesi principali sono Marocco, Ucraina, Bangladesh, Filippine e Egitto. Si parla del +13% rispetto al 2022, anno in cui sono stati rilasciati 330mila permessi di soggiorno. Questo aumento di flussi di immigrazione straniera è pure il risultato di conflitti internazionali che hanno condizionato gli equilibri geopolitici, provocando crisi umanitarie su larga scala. C’è stato, per esempio, un forte incremento di arrivi dall’Ucraina, a causa del conflitto in corso, che l’ha resa il principale Paese di provenienza.\nE in questo dato sono calcolati anche altri conflitti, specialmente dall’Africa e in piccola parte pure dal Medio Oriente. Si tratta soprattutto di rifugiati e richiedenti asilo, che aumentano la pressione migratoria. Tuttavia, nonostante l’uso politico dell’immigrazione che serve a creare un problema percepito più grande del reale, l’Italia potrebbe sfruttare più positivamente le varie ondate di arrivi, soprattutto dal sud via mare. Analizzando alcuni dati notiamo come il nostro Paese è lontano dai numeri che sono sopportati da altre nazioni.\nPer esempio nel 2015, col grande esodo dalla Siria, martoriata dalla guerra interna, la Giordania ricevette quasi 700mila rifugiati registrati. Nello stesso anno la Germania di Angela Merkel ne accolse quasi 430mila; l’Italia, invece, vide arrivare quasi 40mila rifugiati dalla Siria. La differenza è strabiliante e fa comprendere come l’enfatizzazione del problema dei migranti sia spesso un espediente di allarme da parte della destra per soffiare sul fuoco della paura e della rabbia di una classe media sempre più impoverita, che vive quartieri in cui il commercio al dettaglio tradizionale ha lasciato prepotentemente il posto a kebab, barbieri e macellerie islamiche, bar e ritrovi gestiti da magrebini e africani.\nD’altro canto non ha neppure senso l’atteggiamento di tanta sinistra che vorrebbe aprire le frontiere a tutti, senza svolgere analisi e valutazioni legate alla resilienza dei nostri territori e alle esigenze occupazionali. Per governare i flussi clandestini dalle nazioni magrebine e sub-sahariane servirebbe una politica di sistema che nessuno dei due schieramenti è ancora riuscito ad attivare fino in fondo.\nLa CGIA di Mestre ha calcolato che, entro il 2029, andranno in pensione 3milioni di lavoratori, che si sommeranno ai circa 23milioni di prestazioni pensionistiche oggi in carico all’INPS. A ottobre 2025 il governo italiano ha calcolato circa 24,2milioni di occupati. Non serve uno scienziato per capire che il problema è grave. E in questi numeri ce n’è un altro, piuttosto scandaloso, che riguarda i circa 400mila baby-pensionati, cioè persone che si sono ritirate piuttosto giovani dal lavoro e percepiscono una pensione superiore al loro monte contributivo da oltre 40 anni.\nIntanto Confindustria Emilia ha stimato, sul suo territorio, una mancanza di circa 300mila lavoratori entro il 2029 e chiede al governo di avere immigrati da istruire, formare e assumere come manodopera nelle imprese di vari settori industriali. Il tema della cittadinanza non può più essere trattato come un rituale burocratico ottocentesco, ma uno strumento efficace che riduca gap territoriali, culturali e produttivi. Da questa scommessa sul futuro si vedrà la lungimiranza o la miopia della politica nazionale.",
    "author": "Alessandro Agostinelli\nIl Rifomista",
    "source": "Il Rifomista",
    "published_date": "2026-01-04"
  },
  "https://ristretti.org/dottrina-donald-io-sono-la-legge": {
    "title": "Dottrina Donald: io sono la legge",
    "link": "https://ristretti.org/dottrina-donald-io-sono-la-legge",
    "content": "di Andrea Malaguti\nLa Stampa, 4 gennaio 2026\nHa ragione Haruki Murakami. “Stando a lungo al buio, il buio diventa la condizione normale. È la luce che finisce per sembrarci innaturale”. Le pupille della civiltà sono ridotte a spilli. Nicolas Maduro, accusato di terrorismo e di traffico internazionale di stupefacenti, negli Stati Uniti rischia la pena di morte. O, se gli va bene, trent’anni di galera. Euforico, in pieno delirio di onnipotenza, con la stessa felicità di un bambino di nove anni (però con la bomba atomica e l’esercito più forte della Terra), The Donald commenta orgoglioso il blitz contro il presidente venezuelano: “L’ho visto letteralmente come se stessi guardando una serie tv. Se aveste visto la velocità, la violenza. Una cosa incredibile”.\nÈ tutto molto complicato in questa Nuova Età delle Tenebre e dell’Illegalità, in cui il presidente Donald Trump annuncia stentoreo che il dominio degli Stati Uniti nell’Emisfero Occidentale non sarà più messo in discussione. “Siamo dominanti”, rivendica come se stesse parlando della finale del Super Bowl. Le liberaldemocrazie novecentesche non esistono più. Ecco cosa ci racconta il golpe in Venezuela. La diplomazia si scansa. Tocca ai Gladiatori.\nNicolas Maduro è un dittatore che ha soffocato il suo Paese per tredici anni, servendosi dell’esercito e di una propaganda orwelliana. Distruggendo economia e diritti. Terrorizzando gli oppositori, sfruttando il narcotraffico, tollerando e alimentando la corruzione, sbriciolando il prodotto interno lordo, manipolando le elezioni, schiacciando le minoranze, spingendo alla fuga otto dei suoi trenta milioni di connazionali. Un uomo pericoloso, instabile, rozzo, avido, incapace di gestire i favolosi giacimenti di petrolio (il 18% delle riserve mondiali), in una nazione ricca di oro, coltan e terre rare, eppure ridotta alla fame. Difficile piangere per il suo arresto e per quello della moglie.\nStabilito questo, che diritto ha il presidente degli Stati Uniti di dargli la caccia fino in camera da letto, di esfiltrarlo a New York, di determinare il cambio di regime e di assumere, di fatto, il controllo di Caracas? Nessuno, naturalmente. Semplicemente, a Trump il diritto non interessa. La legge è Lui. Larga parte del pianeta lo applaude. L’unica cosa che conta è la Forza. La capacità di esercitarla, in spregio a qualunque legge internazionale, ormai carta straccia per nostalgici allocchi di un equilibrio globale che non esiste più.\nPer spiegare il colpo di Stato, arrivato trentasei anni dopo quello panamense, quando toccò al generale Manuel Noriega, detto “Faccia d’Ananas”, essere rovesciato, il Presidente ha detto senza pudore: “Non basta nascondersi in un palazzo di Caracas per sfuggire alla legge americana. Ora saremo noi ad avere un ruolo nella gestione del petrolio, che controlleremo e rivenderemo”. D’altra parte, era già tutto scritto nel documento sulla sicurezza nazionale. Washington rivendica la propria sfera di influenza sull’intero continente americano, Nord, Centro e Sud, dal Canada al Cile, passando, con larga deviazione, dalla Groenlandia. E se vi state chiedendo quale differenza ci sia con il presidente russo, Vladimir Putin, che pretende il vassallaggio ucraino, con quello cinese, Xi Jinping, pronto a imporre un nuovo vincolo di fedeltà a Taiwan e con quello israeliano, Bibi Netanyahu, determinato a devitalizzare per sempre Gaza, la risposta è simile: quasi nessuna.\nHa ragione Haruki Murakami. “Stando a lungo al buio, il buio diventa la condizione normale. È la luce che finisce per sembrarci innaturale”.\nLe pupille della civiltà sono ridotte a spilli. Nicolas Maduro, accusato di terrorismo e di traffico internazionale di stupefacenti, negli Stati Uniti rischia la pena di morte. O, se gli va bene, trent’anni di galera. Euforico, in pieno delirio di onnipotenza, con la stessa felicità di un bambino di nove anni (però con la bomba atomica e l’esercito più forte della Terra), The Donald commenta orgoglioso il blitz contro il presidente venezuelano: “L’ho visto letteralmente come se stessi guardando una serie tv. Se aveste visto la velocità, la violenza. Una cosa incredibile”. Adesso anche lui ha la sua Operazione Speciale. La violenza lo inebria. L’azione lo emoziona.\nLe serie tv sono la sua Bibbia. Il petrolio il suo scopo. Ma su un punto Trump ha ragione: è successo l’incredibile. Nulla di sorprendente, però. L’ennesima retromarcia che riporta l’orologio della storia agli Anni della Guerra Fredda. Il Gioco dell’Oca della stupidità umana che torna a presentarci il conto. Il Potere recupera il suo paradigma più classico: chi picchia più forte vince. Da Atene al Medioevo, da Napoleone a Hitler, sei in grado di far cadere un regime? Lo fai. C’è l’Iran, dopo il Venezuela? Si accettano scommesse, mentre Kiev e Taipei incrociano le dita. Gaza, semplicemente, non le ha proprio più.\nNulla di quello che succede a Washington, della “dottrina Don-roe” che ha sostituito la “dottrina Monroe”, è casuale. L’incontro di poche settimane fa tra il ministro della guerra Peter Hegseth e i generali del Centcom e dell’Africom (responsabili dell’esercito a stelle e strisce in Medioriente e Africa), era stato un chiaro avvertimento. L’attacco di Caracas è il modo della Casa Bianca per scrivere a caratteri cubitali nell’irrequieto cielo della geopolitica il proprio piano strategico: don’t screw with me.\nChe volendo essere delicati si potrebbe tradurre con: non fate i furbi con me. Qualunque altra interpretazione più volgare sarebbe certamente coerente con la personalità del Tycoon. La foto di Maduro, ammanettato e bendato, pubblicata su Truth, ostentata come un trofeo da salone di caccia e la rivendicazione sgangherata e narcisistica del blitz venezuelano, sono la testimonianza agghiacciante di una Volontà di Potenza più volte rivendicata.\nPubblicato dalla Silvio Berlusconi editore, è schizzato in cima alle classifiche dei libri di Natale, un significativo saggio firmato da Alex Karp intitolato “La Repubblica tecnologica”. È la summa teologica del pensiero americano dominante. Karp, zeppo di lauree umanistiche, figlio di un’artista afroamericana e di un pediatra, il salto nell’universo dei miliardari, lo ha fatto incontrando Peter Thiel e fondando assieme a lui “Palantir”, unicorno della Silicon Valley che fornisce Big Data a forze dell’ordine, esercito e intelligence.\nUn gigante militare che si sente investito di una missione: schierarsi saldamente al fianco dello Stato per difendere i “valori” americani e Occidentali - qualunque cosa significhi - dagli istinti predatori del resto del mondo.\n“La Repubblica tecnologica” si apre con una citazione di Samuel Huntington: “L’ascesa dell’Occidente non è stata resa possibile dalla superiorità delle sue idee, dei suoi valori o della sua religione, ma dalla sua superiorità nell’usare la violenza organizzata”. Karp la fa propria e chiosa. “Gli Occidentali spesso dimenticano questo fatto, i non occidentali non lo dimenticano mai”.\nPerciò, l’unico modo per proteggersi da chi ha una memoria così sorprendentemente rancorosa, è affidarsi alla forza. Palantir è la prima BigTech che rompe la cultura antimilitarista presente nella Silicon Valley, attaccando direttamente i signori del software che radunano migliaia di geniali ingegneri solo per moltiplicare il denaro nelle proprie casseforti e realizzare effimere app di scambi di foto. La visione di Karp è chiara: “L’élite degli ingegneri della Silicon Valley ha il preciso dovere di contribuire alla difesa della nazione. Non di arricchire sé stessa”. Perché là dove i liberali hanno paura di passare, è il sottotesto, arrivano i fondamentalisti. E anche oggi il potere che serve a creare dei danni è un potere che - come sosteneva Thomas Shelling - serve a contrattare. Dunque, fa parte della diplomazia.\nÈ questo lo spaventoso scenario di riferimento sposato da Trump, titolare di un esercito tecnologico come mai nessuno in passato. Lo usa. Lo alimenta. Lo stimola. In Venezuela lo ha testato, certo che la stessa visione abbiano i suoi parigrado russi e cinesi. Sicuro che la Grande Accelerazione degli algoritmi possa consentire anche ad un piccolo Paese di generare danni devastanti. Per questo non farà prigionieri, ossessionato dall’idea del controllo totale, in cui democrazia e libertà entrano in contraddizione. La libertà arriva dall’alto. Dalla Casa Bianca. Meglio ancora, da Mar a Lago.\nCome si salva l’Europa? Prendendo il largo da questa visione. Investendo in tecnologie, difesa, e coesione. Ricostruendo il proprio universo valoriale. Salutando educatamente l’America. Almeno per un po’. Vasto programma, mentre The Donald ostende i nemici in manette e si bea di successi militari che nessun altro è in grado di realizzare. Si sente un dio. Ha scelto il dio della guerra. Non male per chi pretendeva il Nobel per la pace. Siamo solo al 4 gennaio. Non abbiamo ancora visto niente. Buon 2026.",
    "author": "Andrea Malaguti\nLa Stampa",
    "source": "La Stampa",
    "published_date": "2026-01-04"
  },
  "https://ristretti.org/venezuela-ore-di-angoscia-per-le-sorti-del-cooperante-italiano-alberto-trentini": {
    "title": "Venezuela. Ore di angoscia per le sorti del cooperante italiano Alberto Trentini",
    "link": "https://ristretti.org/venezuela-ore-di-angoscia-per-le-sorti-del-cooperante-italiano-alberto-trentini",
    "content": "di Anna Maselli\nCorriere della Sera, 4 gennaio 2026\nIl veneziano è in carcere dal novembre del 2024. Il silenzio della famiglia e gli appelli degli amici: “Vanno tutelati i suoi diritti e l’incolumità”. Il governatore del Veneto Stefani telefona al ministro Tajani. Sono ore di apprensione a Venezia per quanto sta accadendo a Caracas, dopo il blitz americano che ha portato all’arresto del presidente Nicolás Maduro. A pochi chilometri dalla capitale del Venezuela, dietro le sbarre del penitenziario El Rodeo I (tristemente famoso per le violazioni dei diritti umani), si trova da oltre tredici mesi Alberto Trentini, l’operatore umanitario arrestato arbitrariamente nel novembre 2024 mentre lavorava con l’organizzazione non governativa Humanity & Inclusion, impegnata nell’assistenza a persone con disabilità. E come Alberto sono centinaia i prigionieri del carcere di massima sicurezza, molti con doppio passaporto.\nGli scenari - Ora che succederà? Trentini potrebbe subire le ritorsioni dei carcerieri, fedelissimi di Maduro e di un regime ormai in agonia? Quando lo libereranno? Sono le domande che tutti si fanno e che attanagliano la famiglia, mamma Armanda e papà Ezio: chiusi nel silenzio della loro casa del Lido di Venezia attendono solo la fatidica telefonata da parte della Farnesina e dell’avvocata Alessandra Ballerini che annunci la liberazione del figlio. Sarebbe la fine di un incubo iniziato 415 giorni fa e segnato da piccoli passi avanti (le tre telefonate concesse, le visite in carcere dell’ambasciatore Giovanni Umberto De Vito) ma anche da tante delusioni: la madre Armanda, a un anno esatto dall’inizio della detenzione, aveva usato parole di fuoco nei confronti del governo italiano: “Fino ad agosto (del 2025, ndr) il nostro governo non aveva avuto alcun contatto col governo venezuelano. E questo dimostra quanto poco si sono spesi per mio figlio. Mi sorge spontanea una domanda: se fosse stato un loro figlio l’avrebbero lasciato in prigione un anno intero?”. La donna ad agosto aveva scritto anche una lettera a papa Leone XIV per chiedergli “che le sue preghiere e la Sua mediazione arrivino al cuore di chi l’ha imprigionato”.\nCosa sappiamo - Le notizie che arrivano dal Venezuela, intanto, sono confuse. Di certo ci sono i dettagli del piano militare scoccato attorno alle 2 ora locale (le 7 in Italia): sette forti esplosioni hanno squarciato il silenzio in diversi quartieri della capitale, accompagnate dal rombo degli elicotteri MH-47 Chinooks del 160esimo Reggimento destinato alle “operazioni speciali”. Poi il colpo di scena, con l’annuncio del presidente Usa Donald Trump sul suo social “Truth”: “Gli Stati Uniti hanno condotto con successo un attacco su larga scala sul Venezuela questa notte”, aggiungendo che Maduro e la moglie erano stati catturati e portati fuori dal Paese.\nImmediate le reazioni sul piano internazionale. Sui social il ministro degli Esteri Antonio Tajani ha scritto di seguire la crisi del Venezuela “con particolare attenzione per la comunità italiana. Abbiamo anche detenuti politici, a cominciare da Trentini, ma con lui ce sono un’altra dozzina. È un tema che ci preoccupa e stiamo lavorando al massimo”. Il presidente del Veneto Alberto Stefani, dopo un colloquio con il titolare della Farnesina nel pomeriggio di sabato, ha espresso vicinanza a familiari e amici di Trentini: “A Tajani ho rappresentato l’apprensione di tutta la nostra comunità per la sorte del cooperante veneto. Pur nella complessità degli eventi di queste ore, il ministro e le competenti autorità stanno collaborando col massimo impegno per tutelare l’incolumità di Trentini e di tutti i veneti residenti in Venezuela”. È arrivato anche il commento del presidente del Consiglio regionale del Veneto, ed ex governatore, Luca Zaia: “Le notizie che giungono dal Venezuela in queste ore rappresentano uno snodo di particolare delicatezza. Come istituzione, sentiamo il dovere di esprimere vicinanza alla comunità venezuelana residente in Veneto e di rivolgere un pensiero ai molti veneti e italiani che vivono in Venezuela”. Trentini, invece, era giunto nel Paese per fare del bene, occupandosi dei più poveri e dimenticati: “Ci uniamo all’appello perché si compiano tutti i passi necessari per garantire una soluzione positiva del suo caso - continua Zaia -. Ogni sforzo deve essere messo in campo per tutelare la sua incolumità e i suoi diritti”.\nDa sempre vicina alla famiglia Trentini, l’associazione Articolo 21 è cauta ma anche fiduciosa: “A noi interessa solo che Alberto venga liberato - spiega il coordinatore nazionale Beppe Giulietti -. Ciò non toglie che l’intervento americano consentirà a qualunque Paese di invadere senza chiedere il permesso all’Onu, aprendo una pagina che noi non siamo in grado di prevedere. E lo dice uno che non prova alcuna simpatia né per Maduro né per Trump”. Gli sviluppi internazionali vanno monitorati passo passo ma, in genere, “se cade un dittatore poi a ruota viene giù tutto - dice Giulietti -. E potrebbero aprirsi le porte del carcere”. Le prossime ore, insomma, saranno determinanti.",
    "author": "Anna Maselli\nCorriere",
    "source": "Corriere della Sera",
    "published_date": "2026-01-04"
  },
  "https://ristretti.org/venezuela-paura-per-limprenditore-italiano-detenuto-appello-a-roma-per-la-liberazione": {
    "title": "Venezuela. Paura per l’imprenditore italiano detenuto, appello a Roma per la liberazione",
    "link": "https://ristretti.org/venezuela-paura-per-limprenditore-italiano-detenuto-appello-a-roma-per-la-liberazione",
    "content": "di Gianni Giacomino\nLa Stampa, 4 gennaio 2026\nDa novembre 2024 è nel carcere di El Rodeo I a Caracas insieme ad Alberto Trentini. Stanno vivendo ore di apprensione Gianna e Corrado Burlò, i figli dell’imprenditore Mario Burlò, per quanto sta accadendo in Venezuela, dopo il blitz americano che ha portato all’arresto del presidente Nicolás Maduro. Perché, dal novembre 2024, Burlò è detenuto nel carcere di El Rodeo I, a una trentina di chilometri da Caracas. Per raccontare la storia dello spavaldo imprenditore torinese, a capo di diverse aziende e con una serie di vicende giudiziarie a cui far fronte, bisogna tornare al 7 novembre 2024. La Cassazione lo assolve in formula piena per una faccenda di criminalità organizzata, ma Burlò è irreperibile.\nScomparso. Impossibile rintracciarlo sia per i suoi famigliari, sia per i suoi legali. Solo un mese dopo arriva la notizia: il 52enne è rinchiuso in cella in Venezuela. Fermato, pare, con una generica accusa di terrorismo. Impossibile contattarlo, impossibile saperne di più.\nOra la sua situazione, come quella degli altri italiani reclusi a Caracas, è delicata. E i suoi avvocati, i penalisti Maurizio Basile del foro di Torino e Benedetto Marzocchi Buratti del foro di Roma, si stanno muovendo tramite canali istituzionali. “Stiamo lavorando, anche con un esposto alla procura di Roma, per accelerare la liberazione del nostro assistito. Confidiamo nel lavoro dei canali istituzionali e diplomatici italiani che si sono immediatamente attivati. La famiglia vive con apprensione questi momenti”. Chi segue la situazione, parla di un contesto “dinamico”, di cui è difficile, al momento, avere notizie.\nCon Burlò, nello stesso penitenziario, si trova recluso anche Alberto Trentini, l’operatore umanitario di Venezia arrestato arbitrariamente nel novembre 2024 mentre lavorava con l’organizzazione non governativa Humanity & Inclusion. E la paura più grande dei familiari adesso riguarda proprio quello che potrebbe succedere all’interno della prigione di El Rodeo I dove la maggior parte della polizia penitenziaria sarebbe fedele a Maduro. Per di più El Rodeo I è diventato un simbolo del sistema carcerario venezuelano: sovraffollamento, maltrattamenti e una sistematica violazione delle norme internazionali.\nBurlò e Trentini sono stati visitati per la prima volta dall’ambasciatore italiano in Venezuela Giovanni Umberto De Vito lo scorso settembre. Il diplomatico era riuscito a consegnare a Burlò le lettere da parte dei familiari ma non i beni di prima necessità. L’ambasciatore comunicò al ministro degli Esteri Antonio Tajani che “era in buone condizioni, anche se un po’ dimagrito”.\nBurlò - che in Italia ha alcuni guai con la giustizia per presunti reati fiscali ed è stato assolto dall’accusa di concorso esterno in associazione mafiosa - è specializzato nell’outsourcing, a capo di diverse aziende. È stato presidente dell’Unione nazionale imprenditori e vicepresidente di Pmi Italia. A Torino è imputato nel processo che riguardava la gestione della squadra di basket Auxilium. Insieme ad altri, tra cui l’ex patron del Torino Calcio Roberto Goveani, avrebbe partecipato a indebite compensazioni fiscali in qualità di sponsor della squadra, tramite il consorzio Job Solution.",
    "author": "Gianni Giacomino\nLa Stampa",
    "source": "La Stampa",
    "published_date": "2026-01-04"
  },
  "https://ristretti.org/carcere-gli-80-suicidi-e-i-161-morti-che-la-politica-non-puo-ignorare": {
    "title": "Carcere, gli 80 suicidi e i 161 morti che la politica non può ignorare",
    "link": "https://ristretti.org/carcere-gli-80-suicidi-e-i-161-morti-che-la-politica-non-puo-ignorare",
    "content": "di Ilaria Dioguardi\nvita.it, 3 gennaio 2026\nNei 189 istituti di pena italiani per adulti, alla fine di novembre 2025 erano detenute 63.868 persone, quasi 2mila in più rispetto all’anno precedente. Il tasso di sovraffollamento nazionale ha raggiunto il 138,5%, con 72 istituti oltre il 150% e punte superiori al 200%. È quanto emerge dal bilancio di fine anno di Antigone, “forse il più cupo degli ultimi anni”, dice Alessio Scandurra, coordinatore dell’Osservatorio dell’associazione. “C’è una situazione di assoluta emergenza, al momento l’unica misura possibile è un provvedimento straordinario”.\nNel 42,9% delle 120 carceri visitate da Antigone - e delle 71 schede di cui sono già stati elaborati i dati - ci sono celle in cui non sono garantiti i tre metri quadrati di spazio vitale per persona, “nel 2024 questa percentuale si fermava al 32,3%”, dice Alessio Scandurra, coordinatore dell’Osservatorio di Antigone. “Il bilancio di fine 2025 è forse il più cupo degli ultimi anni, ma questi numeri non ci sorprendono perché nel 2024 i giudici italiani hanno riconosciuto 5.837 indennizzi per “condizioni inumane e degradanti”, circa il 24% in più rispetto all’anno precedente. Siccome le presenze crescono, l’anno prossimo saranno ancora di più”.\nIn nome della sicurezza, carceri meno sicure - Ad una situazione “che non è nuova ed è molto grave, si sono aggiunte negli ultimi anni delle scelte politiche, che hanno l’effetto di far crescere i numeri. Ad esempio, il Decreto Caivano ha introdotto misure più severe contro la criminalità minorile, inasprendo le pene per reati legati a sostanze stupefacenti, è la criminalità di profilo più basso, sono le persone disperate quelle che stanno per strada a fare l’ultima catena dello spaccio. Inoltre, questo Governo ha fatto una scelta, in nome della sicurezza delle carceri, che invece le ha rese più esplosive e meno sicure. Sono cresciuti, in questi anni, più o meno tutti gli indicatori della tensione penitenziaria: dagli atti di autolesionismo alle rivolte”, prosegue Scandurra. “E sono aumentati proprio a causa delle misure che il Governo ha adottato per garantire la sicurezza negli istituti, per cui ci sono istituti più chiusi, con meno attività, in cui tutto è più complicato e soffocante”.\nUn provvedimento straordinario per l’emergenza - Alessio Scandurra, coordinatore dell’Osservatorio di Antigone - Nelle 189 carceri italiane per adulti, alla fine di novembre 2025 erano detenute 63.868 persone, quasi 2mila in più rispetto all’anno precedente, quando ne erano state registrate 61.861 e a fronte di una capienza effettiva di 46.124 posti, 700 in meno di quelli che vi erano all’inizio dell’anno. Oltre la metà delle carceri ha celle senza doccia e nel 45,1% mancano acqua calda o si registrano condizioni igieniche adeguate. Gravissime anche le carenze di spazi per lavoro, scuola e socialità. “C’è una situazione di assoluta emergenza. La politica dovrebbe fare tutto ciò che non è stato fatto negli ultimi 20 anni, in questo momento deve rispondere all’emergenza. C’è bisogno di una misura urgente, straordinaria, puramente deflattiva: è ineludibile, è l’unico modo per venirne fuori in tempi brevi. Con questi numeri è difficile garantire l’essenziale ed affrontare i problemi”, prosegue Scandurra.\nAbbassare la recidiva - “Una volta superata l’emergenza, bisognerà ragionare su come fare per mettere il sistema in condizioni di fare quello che prevede la legge: un carcere che garantisce percorsi di reinserimento, dove non c’è una recidiva del 70%, dove le persone che escono stanno meglio di quando sono entrate. Questa è “l’agenda del giorno dopo”. Al momento l’unica misura possibile è un provvedimento straordinario. Poi si può ragionare della costruzione di nuove carceri, che sarà significativa per i detenuti del 2035. Ma sono anche scettico sui nuovi istituti: se la recidiva è del 70%, è il sistema che non funziona, bisogna cercare di farlo funzionare. Abbassare la recidiva significa creare una società più sicura per tutti i cittadini, si tratta di reati di cui siamo vittime tutti noi. Bisogna investire su programmi di reinserimento, su percorsi che funzionano. Se si fa questo, non c’è neanche più bisogno di più posti detentivi perché si hanno meno detenuti”.\n80 suicidi nel 2025 - Sempre molto critici i dati sulle morti: 241 persone sono decedute in carcere nel 2025, di cui 80 si sono suicidate, come riporta il dossier “Morire di carcere” di Ristretti Orizzonti, aggiornato al 31 dicembre. “La popolazione detenuta è molto fragile, quando è in libertà spesso sta per strada, ha molto disagio psichico, sono persone che non si sono prese cura della propria salute, che non avevano accesso ai servizi sanitari. A questo bisogna aggiungere che il carcere non è in grado di farsi carico della fragilità delle persone, della loro domanda di salute. L’assistenza sanitaria in carcere è peggio che fuori: c’è una popolazione particolarmente bisognosa con un servizio molto scarso, quei numeri sono il risultato. E sono molto alti rispetto anche a quando negli istituti erano presenti più detenuti rispetto ad oggi”.\nAd esempio, quando con la sentenza “Causa Torreggiani e altri contro l’Italia” la Corte europea dei diritti dell’uomo condannò il nostro paese (era l’8 gennaio 2013), nel 2012 c’erano state 153 morti tra i detenuti (56 suicidi e 97 “Altre cause” di morte, sempre secondo il dossier “Morire di carcere” di Ristretti Orizzonti), ma in quell’anno le persone ristrette erano circa 67mila. “Quello di oggi è un momento particolarmente grave del sistema penitenziario, al di là del sovraffollamento, che ovviamente non aiuta”.\nOltre 180 detenuti in più al mese - L’aumento dei detenuti è costante, pari a oltre 180 persone in più ogni mese. “Eppure, questo incremento non può essere spiegato con un aumento della criminalità: nel primo semestre del 2025 i reati denunciati sono stati 1.140.825, contro i 1.199.072 dello stesso periodo dell’anno precedente, con una diminuzione del 4,8%. A crescere non è dunque la criminalità”, sottolinea Scandurra, “ma l’uso della detenzione come risposta quasi esclusiva ai conflitti sociali, alle fragilità e alle marginalità”.\nSovraffollamento fino al 247% - Il tasso di sovraffollamento nazionale ha raggiunto il 138,5%, con 72 istituti oltre il 150% e punte superiori al 200%. In alcune carceri si toccano livelli di sovraffollamento che ricordano le condizioni che portarono l’Italia alla condanna della Corte europea dei diritti dell’uomo: a Lucca il tasso di affollamento è del 247%, a Vigevano del 243%, a Milano San Vittore del 231%, a Brescia Canton Mombello del 216%, a Foggia del 215%, a Lodi del 211%, a Udine del 209%, a Trieste del 201%.\n“Ancora più preoccupante è la situazione negli Istituti penali per minorenni - Ipm. Il Decreto Caivano ha determinato un aumento dei giovani detenuti, facendoli diventare il 150% di quello che erano e svuotando progressivamente il circuito della giustizia minorile della sua funzione educativa. Sempre più spesso”, continua, “ragazzi che potrebbero proseguire il loro percorso fino ai 25 anni negli Ipm, vengono trasferiti nelle carceri per adulti al compimento della maggiore età, interrompendo bruscamente ogni progetto educativo e di reinserimento. Una dinamica che, se così non fosse, avrebbe peraltro provocato un tasso di affollamento ben superiore negli Ipm”.\nQuasi un istituto su due ha problemi con l’acqua calda - Se si guarda alle condizioni materiali degli istituti - come Antigone fa attraverso il suo monitoraggio indipendente che conduce dal 1998 - si capisce quanto il momento sia complicato. “Nel 10% degli istituti visitati il riscaldamento non era sempre funzionante, mentre nel 45,1% si riscontravano problemi con l’acqua calda. Oltre la metà delle carceri (56,3%) presenta ancora celle prive di doccia, nonostante il regolamento penitenziario del 2000 ne preveda l’obbligatorietà.\nLe carenze strutturali riguardano anche gli spazi di vita e trattamento: nell’8,5% degli istituti non esistono spazi per la socialità, nell’8,6% mancano ambienti dedicati esclusivamente alla scuola e alla formazione, e nel 31% non ci sono locali per attività lavorative come falegnamerie o laboratori. Nel 23% delle carceri visitate non sono presenti aree verdi per i colloqui all’aperto con i familiari. Una situazione aggravata dal sovraffollamento che ha portato alcune carceri a trasformare spazi di socialità o per attività in celle di pernotto.\nGrave carenza di personale e alti eventi critici - Sempre dai dati delle visite di Antigone emerge come solo il 77,5% degli istituti ha un direttore con incarico esclusivo, negli altri casi la direzione è condivisa tra più carceri, con innegabili ricadute sulla qualità della gestione. “In media si contano 1,9 detenuti per ogni agente di polizia penitenziaria e 70 detenuti per ogni educatore, ma in alcune realtà i numeri diventano insostenibili: a Regina Coeli si arriva a 3,2 detenuti per agente e 95 per educatore; a Novara a 2,7 detenuti per agente e 180 per educatore”, dice Scandurra. Restano altissimi anche gli eventi critici: negli istituti visitati si registrano in media 16,7 atti di autolesionismo ogni 100 detenuti, 2,6 tentativi di suicidi e 16,4 isolamenti disciplinari ogni 100 persone detenute.\nL’8,9% dei detenuti ha una diagnosi psichiatrica grave - “La sofferenza psichica è una delle grandi emergenze del carcere italiano. Dalle oltre 100 visite effettuate quest’anno da Antigone è emerso come l’8,9% delle persone detenute presentava una diagnosi psichiatrica grave al momento delle visite. A fronte di ciò, il 20% assumeva regolarmente stabilizzanti dell’umore, antipsicotici o antidepressivi, mentre il 44,4% faceva uso di sedativi o ipnotici”, continua Scandurra. “Gli psicofarmaci continuano a rappresentare uno degli strumenti principali di gestione dell’ordine interno e del disagio sociale, spesso in assenza di reali necessità e percorsi terapeutici e di supporto”.\nInoltre, c’è una grave carenza di personale medico, “oggi in Ita",
    "author": "Ilaria Dioguardi",
    "source": "vita.it",
    "published_date": "2026-01-03"
  },
  "https://ristretti.org/allarme-carceri-non-bastano-piu-posti": {
    "title": "Allarme carceri, non bastano più posti",
    "link": "https://ristretti.org/allarme-carceri-non-bastano-piu-posti",
    "content": "di Alessandro Diddi*\nIl Sole 24 Ore, 3 gennaio 2026\nIn questi giorni di inizio anno, risuonano ancora con forza le parole con cui il Presidente Sergio Mattarella ha più volte denunciato le criticità del sistema carcerario italiano. Anche nei suoi discorsi alla nazione, il Capo dello Stato ha acceso i riflettori sul sovraffollamento cronico e sulle condizioni strutturali ormai inadeguate. È d’altronde memoria viva la storica condanna inflitta all’Italia nel 2013 dalla Corte Europea dei Diritti dell’Uomo: con la sentenza Torreggiani, Strasburgo sanzionò la violazione dell’art. 3 della CEDU, accertando che i ricorrenti erano stati ristretti in celle triple con meno di quattro metri quadrati a testa. I dati attuali delineano un quadro allarmante.\nAl 30 novembre 2025, le persone detenute nei 190 istituti penitenziari italiani erano 63.868, a fronte di una capienza regolamentare di 51.275 posti. Il confronto con il passato è impietoso: al 31 dicembre 2012, alla vigilia della sentenza Torreggiani, i detenuti erano 65.701 per 47.599 posti disponibili. La preoccupazione maggiore risiede nel trend: esauriti nel 2015 gli effetti delle “misure tampone” introdotte per attuare il dictum europeo, la popolazione carceraria ha ripreso a crescere al ritmo di oltre 1.000 unità l’anno. Di questo passo, il superamento della soglia critica che portò alla condanna del 2013 appare imminente.\nDi fronte a questa emergenza, il Governo Meloni, escludendo provvedimenti di clemenza, ha puntato sull’edilizia penitenziaria come soluzione cardine. Segnale tangibile di questa linea è la nomina di un Commissario straordinario per l’edilizia penitenziaria, dotato di poteri speciali per realizzare oltre 4.600 nuovi posti detentivi nel triennio 2025-2027, con un investimento di circa 300 milioni di euro. Tuttavia, il programma dettagliato degli interventi approvato il 9 luglio 2024 restituisce l’immagine di un sistema agonizzante che difficilmente potrà essere risanato dalle misure previste.\nCon un tasso di affollamento medio che sfiora il 120%, il documento del Commissario ammette una carenza complessiva di circa 10.500 posti (dato riferito al 31 dicembre 2024). È l’analisi tecnica a rivelare, però, un paradosso ancora più profondo: i calcoli governativi poggiano sulla “capienza regolamentare teorica” (i circa 51.300 posti che appaiono nelle statistiche ministeriali), ma la stessa relazione commissariale riconosce che la capacità realmente disponibile è inferiore, attestandosi a 46.826 unità.\nIn altri termini, l’esubero effettivo è di ben 15.035 unità, un numero che i 4.600 posti promessi non riusciranno a scalfire in modo significativo. Questi dati sono sufficienti a far risuonare un campanello d’allarme: nonostante le promesse, il rischio concreto è che l’Italia sia nuovamente esposta al severo e inesorabile giudizio delle corti sovranazionali.\nAncora una volta, sembra essersi persa l’opportunità di affrontare radicalmente un problema atavico, preferendo curare il sintomo anziché la malattia. Lo studio dei dati pubblicati sul sito del Ministero della Giustizia offre infatti spunti cruciali per comprendere le cause del fenomeno che, però, non sembrano essere adeguatamente considerati. A comporre la popolazione carceraria concorrono oltre 20.000 stranieri (di cui due terzi in espiazione pena), 15.000 persone con dipendenze da sostanze stupefacenti e oltre 15.000 imputati in attesa di giudizio.\nIn questi tre fattori, che riflettono tutte le contraddizioni delle politiche degli ultimi anni - dalla gestione dell’immigrazione alla prevenzione delle dipendenze, fino all’eccessivo ricorso alla leva processuale come strumento securitario - si concentrano gli elementi fondamentali del problema. Senza un intervento su di essi, l’edilizia resterà una fragile diga destinata a essere travolta.\n*Professore associato di diritto processuale penale all’Università della Calabria, Promotore di giustizia dello Stato Città",
    "author": "Alessandro Diddi",
    "source": "Al",
    "published_date": "2026-01-03"
  },
  "https://ristretti.org/medici-sentinelle-lo-standard-europeo-contro-gli-abusi-in-cella": {
    "title": "Medici-sentinelle: lo standard europeo contro gli abusi in cella",
    "link": "https://ristretti.org/medici-sentinelle-lo-standard-europeo-contro-gli-abusi-in-cella",
    "content": "di Damiano Aliprandi\nIl Dubbio, 3 gennaio 2026\nIl documento del Cpt mette i sanitari in prima linea: referti precisi, indipendenza e stop all’isolamento per i malati mentali. Il diritto alla salute non finisce dove iniziano le mura di un penitenziario. Sembra un’ovvietà, ma la cronaca quotidiana delle nostre carceri racconta spesso una storia diversa. Ora c’è una nuova bussola che arriva da Strasburgo. Il Comitato europeo per la prevenzione della tortura (Cpt) ha messo nero su bianco il nuovo standard per l’assistenza sanitaria dietro le sbarre, un testo che nasce da trentacinque anni di visite ispettive in tutta Europa. Se mancano le cure, dice il Cpt, siamo di fronte a un trattamento inumano o degradante.\nIl principio dell’equivalenza e le prime 24 ore - La regola d’oro è quella dell’equivalenza. Un detenuto deve ricevere lo stesso livello di cure che riceverebbe se fosse libero. Anzi, siccome il carcere è un luogo dove ci si ammala di più, a volte le cure devono essere persino superiori a quelle della comunità esterna per garantire una vera equità. C’è poi un aspetto che tocca direttamente il portafoglio di chi non ha nulla: la salute in carcere deve essere gratuita. Non importa lo status giuridico del detenuto: se una cura serve, lo Stato la deve fornire senza chiedere un centesimo, anche se fuori quel servizio sarebbe a pagamento. In Italia, chiaramente, sulla carta, è già così. Sia per chi è libero e sia chi è dentro. Ma nella verità dei fatti, per entrambi, non di rado tocca andare per via privata a causa delle lunghe attese.\nIl Cpt punta i riflettori sul momento dell’ingresso in istituto. Ogni persona che varca la soglia del carcere deve essere visitata da un medico o da un infermiere qualificato entro le prime 24 ore. Non è una formalità burocratica. In quel primo incontro bisogna capire se il nuovo arrivato è ferito, se soffre di malattie croniche come diabete o epilessia, o se ha problemi di dipendenza. Ma c’è di più: è il momento in cui si deve captare il rischio di suicidio o di autolesionismo, piaghe che troppo spesso insanguinano le nostre celle. E se il detenuto non parla la lingua, il medico non deve affidarsi ad altri carcerati o alle guardie per tradurre: serve un interprete professionale, anche a distanza.\nIl medico come sentinella contro gli abusi - Uno dei passaggi più forti del nuovo standard riguarda la prevenzione dei maltrattamenti. Il personale sanitario è la prima linea di difesa contro la violenza, che sia quella della polizia prima del carcere o quella tra detenuti. Ogni livido, ogni graffio deve essere registrato minuziosamente. Il medico deve scrivere tutto: quello che dice il detenuto, quello che vede oggettivamente e, soprattutto, deve indicare se le ferite sono compatibili con il racconto di eventuali abusi. Questi referti non devono finire in un cassetto. Se le lesioni fanno pensare a un maltrattamento, il medico ha il dovere di informare immediatamente le autorità investigative indipendenti. È una tutela per tutti: per il detenuto ferito e per il medico, che non deve mai subire ritorsioni per aver fatto il suo dovere di denuncia.\nIl carcere è oggi, purtroppo, il più grande ospedale psichiatrico a cielo chiuso. Il Cpt riconosce che i disturbi mentali sono molto più frequenti tra chi sta in cella rispetto al resto della popolazione. Per questo, psichiatri e psicologi devono essere parte integrante dei servizi sanitari in ogni prigione. Ma c’è un limite invalicabile: chi soffre di patologie mentali gravi, come psicosi acute o depressioni profonde con rischio suicidario, non può stare in una cella comune. Deve essere trasferito subito in un ospedale psichiatrico dove possa ricevere terapie adeguate, e questa decisione deve essere puramente medica, senza che l’amministrazione penitenziaria possa metterci becco. Il Comitato è categorico anche sui mezzi di contenzione: letti di forza e camicie di forza non devono mai essere usati in prigione. Se un detenuto è agitato, la cella liscia deve essere l’ultima spiaggia, per il tempo più breve possibile, preferendo sempre le tecniche di de-escalation.\nIl segreto professionale dietro le sbarre - Le visite mediche devono avvenire fuori dalla vista e dall’udito di chiunque non sia coinvolto nella relazione terapeutica. Niente agenti presenti, niente altri detenuti. La presenza di qualcun altro può compromettere il rapporto di fiducia e scoraggiare il detenuto dal rivelare informazioni sensibili: esperienze di maltrattamento, uso di droghe, malattie trasmissibili. Certo, ci possono essere situazioni eccezionali in cui il medico ritiene necessaria la presenza di un agente per motivi di sicurezza. Ma deve trattarsi di casi rari, basati su una valutazione individuale del rischio. La decisione finale spetta al medico, non all’amministrazione penitenziaria. Le cartelle cliniche devono restare riservate. Il detenuto ha diritto a leggere la propria cartella, a ottenerne copia, a chiedere che informazioni mediche siano inviate ai familiari o a un avvocato. Sul tema delle dipendenze il Cpt prende una posizione forte. Chi arriva in carcere già in terapia con metadone o altre cure sostitutive non può vedersi interrompere il trattamento. Sarebbe pericoloso per la salute. Il documento parla di un approccio basato sulle evidenze scientifiche, che comprenda prevenzione, trattamenti con farmaci, supporto psicologico e programmi di riduzione del danno. Compresa, dove opportuno, la distribuzione di siringhe pulite.\nLe donne detenute devono poter accedere a screening per il tumore al seno e alla cervice uterina, a interruzioni di gravidanza se richieste, a supporto per la menopausa. E devono ricevere gratuitamente assorbenti in quantità sufficiente. Le donne incinte non dovrebbero finire in carcere, dice il Cpt. Ma se succede, devono partorire in ospedale, in modo dignitoso, e mai essere legate al letto con manette durante il travaglio o il parto. Gli anziani - considerati tali già a 60 anni, a volte anche a 50 nelle carceri - invecchiano più velocemente rispetto a chi vive fuori. Se le condizioni di salute diventano incompatibili con la detenzione, i medici devono sostenere, con il consenso dell’interessato, le richieste di scarcerazione per motivi umanitari o sanitari.\nAutolesionismo: approccio terapeutico - L’autolesionismo va affrontato in modo terapeutico, mai punitivo. Chi si fa del male non può essere sanzionato disciplinarmente per questo, né costretto a pagare le spese mediche. Isolare chi si autolesiona peggiora solo le cose. Dopo ogni episodio serve una valutazione medica immediata per curare le ferite e capire come prevenire altri gesti. Ogni morte in carcere deve essere analizzata a fondo. Non solo per capire le cause, ma per individuare lezioni utili e misure preventive. Soprattutto nel caso dei suicidi.\nIl Cpt insiste molto su un concetto: i medici in carcere sono medici dei detenuti, non del carcere. Non possono indossare uniformi, non possono partecipare a perquisizioni corporali per cercare droga a scopo investigativo, non possono certificare che un detenuto è “idoneo” a subire sanzioni disciplinari come l’isolamento. Il loro ruolo è curare, non fare sicurezza. Devono però vigilare su chi viene messo in isolamento per motivi disciplinari o di sicurezza. Vanno informati immediatamente, devono visitare la persona subito dopo l’applicazione della misura e poi almeno una volta al giorno. Se ritengono che l’isolamento metta a rischio la salute del detenuto, devono opporsi con forza.\nIl Cpt ricorda anche che la sanità in carcere non riguarda solo chi è dentro. Le persone entrano ed escono, il personale va e viene, ci sono visitatori. Se dentro si diffonde la tubercolosi o altre malattie, il problema finisce fuori. Per questo il carcere può diventare un’opportunità: individuare e curare malattie trasmissibili o croniche prima che le persone tornino in libertà è nell’interesse di tutti. Il medico in carcere deve essere indipendente, deve rispondere alla propria etica e non alla gerarchia dei comandanti. Solo così il carcere può smettere di essere un luogo di sofferenza aggiuntiva e diventare un luogo dove la dignità umana viene finalmente preservata.",
    "author": "Damiano Aliprandi\nIl Dubbio",
    "source": "Il Dubbio",
    "published_date": "2026-01-03"
  },
  "https://ristretti.org/leconomia-nascosta-dietro-le-sbarre-che-crea-opportunita-di-reinserimento-sociale": {
    "title": "L’economia nascosta dietro le sbarre che crea opportunità di reinserimento sociale",
    "link": "https://ristretti.org/leconomia-nascosta-dietro-le-sbarre-che-crea-opportunita-di-reinserimento-sociale",
    "content": "La Repubblica, 3 gennaio 2026\nUna rete solidale di cooperative, artigiani e volontari. Nel concetto di Economia Carceraria c’è anche quello di non vuole lasciare indietro nessuno, come le persone che per ragioni diverse sono rinchiuse in un carcere. Anche perché dar loro una seconda opportunità significa contribuire ad una società più sicura e a diminuire i reati: Le statistiche lo ribadiscono continuamente e in modo inequivocabile: solo il 2% di chi in carcere ha opportunità di lavoro e occasioni di reinserimento torna a delinquere. Al contrario, il 68% di chi quelle opportunità non le ha torna a commettere reati. Una rete solidale di cooperative, artigiani e volontari.\nInsomma, l’intento di Economia Carceraria - un sistema che coinvolge cooperative, artigiani e volontari che creano e vendono prodotti realizzati da persone detenute nelle carceri, promuovendola loro inclusione sociale - è quello di contribuire a far cambiare vita alle persone detenute, ed offrire loro la possibilità di realizzare qualcosa di bello e di buono. È un’economia nascosta, promossa da tante piccole imprese e cooperative che con coraggio hanno deciso di assumere persone recluse e condividere con loro un progetto lavorativo.\nLa nascita sette anni fa. Economia Carceraria nasce il 2 giugno 2018, organizzando il primo festival nazionale dell’Economia Carceraria a Roma. Fondata da Oscar La Rosa e Paolo Strano ha l’obbiettivo di promuovere, valorizzare e commercializzare prodotti realizzati da cooperative e imprese che assumono persone in esecuzione penale, attraverso commercio elettronico, punti vendita e partecipazione a fiere ed eventi. Nel 2018 apre a Roma, in via Eurialo 22, il Pub & Shop Vale la Pena, il primo locale di somministrazione dove si possono gustare prodotti realizzati in tutte le carceri d’Italia.\nIl salto nel e-commerce. Nel novembre 2020 viene lanciato l’e-commerce www.economiacarceraria.com che permette ad utenti e consumatori di acquistare prodotti provenienti da diversi istituti di pena. Dal 2022 parte la collaborazione con Ethicatering e Magnolia Eventi, per far arrivare i migliori prodotti dell’economia carceraria sulle tavole dei catering aziendali, dei matrimoni o di altri eventi.\nLa “Banda Biscotti”. Nasce per offrire opportunità di lavoro qualificato a persone che vivono percorsi di esecuzione penale, che vogliono costruirsi un futuro diverso, apprendendo una professione concreta.\nIl “Caffè Galeotto”. È prodotto e confezionato nella torrefazione situata all’interno dell’Istituto Penitenziario Rebibbia Nuovo Complesso di Roma, da persone detenute. I ragazzi che lavorano all’interno dello stabilimento hanno frequentato regolarmente corsi di formazione tenuti da esperti del settore, che hanno trasmesso loro una professione spendibile al momento del reinserimento nella società civile.",
    "author": null,
    "source": "Ristretti Orizzonti",
    "published_date": "2026-01-03"
  },
  "https://ristretti.org/a-cosa-e-servito-un-giubileo-dei-detenuti-a-parlare-di-cambiamento-e-di-vera-cura": {
    "title": "A cosa è servito un Giubileo dei detenuti? A parlare di cambiamento e di vera cura",
    "link": "https://ristretti.org/a-cosa-e-servito-un-giubileo-dei-detenuti-a-parlare-di-cambiamento-e-di-vera-cura",
    "content": "di Girolamo Monaco*\nAvvenire, 3 gennaio 2026\nA chi serve il Giubileo dei detenuti? Me lo sono chiesto dopo aver visto in televisione le celebrazioni del 14 dicembre scorso. Non ho potuto recarmi a Roma quel giorno; non ero quindi in Piazza San Pietro ad accompagnare qualche detenuto, insieme al cappellano, un responsabile degli agenti di Polizia penitenziaria e un educatore. Ho vissuto tuttavia l’esperienza del Giubileo da cattolico e da operatore sociale, e l’ho vissuta nel modo e nel luogo dove era giusto viverla: all’interno della struttura carceraria che dirigo, con i miei uomini e i miei utenti, nello spirito della Porta santa aperta da papa Francesco a Rebibbia, che ha reso ogni carcere una “Porta santa”.\nIl carcere è uno dei tanti luoghi che questa nostra umanità abita, come l’ospedale dei malati, l’esercito dei soldati, i porti dei migranti, i mercati degli scambi, i tribunali delle condanne. E allora mi ritorna questa domanda: a chi è servito il Giubileo dei detenuti? Pongo questa domanda come cittadino e operatore penitenziario, e, in modo più personale: a cosa mi serve questo Giubileo? Serve al cambiamento. Cambiare le logiche e le condizioni, cambiare le persone e le strutture. E mi chiedo: quanti dei tanti cappellani, che sono il segno della Chiesa dentro le carceri italiane e hanno partecipato alla bella Messa con papa Leone, hanno celebrato i funerali dei detenuti che si sono suicidati nelle nostre carceri?\nIo da qui, da tutte queste morti per suicidio, voglio cominciare a parlare per il cambiamento. La morte di un detenuto suicida ci interessa e ce ne dobbiamo far carico, in modo cristiano, umanamente degno. Quel corpo - segno di una vita maledetta e mai guardata - a chi appartiene? Chi ne deve avere cura? La cura che non abbiamo saputo dare alla persona viva, potremo (forse) darla al corpo morto, con il coraggio di chi conosce i propri limiti e ha paura di attraversare le contraddizioni, le ingiustizie e le perversioni, ma poi le affronta e lotta per superarle.\nIn carcere non riusciamo oggi a dare dignità alla vita vita fisica, che è umiliata da condizioni indecenti di sovraffollamento; cominciamo (io chiedo) con il dare dignità a chi è morto. Manca tutto, mai la dignità. Non ho altre parole per dare giustizia a chi ha portato su di sé, fino a rimanerne schiacciato, fino ad uccidersi, i mali e le mancanze della struttura nella quale io lavoro (e ci lavoro come uomo che vive i suoi valori, non come burocrate servile e banale).\nNon ho altre parole per dare dignità al mio sforzo di cambiamento, che è comune a quello di tanti colleghi, servitori puliti e coerenti dello Stato, cittadini attivi e parte viva di questa società in evoluzione. Voglio che tutti questi morti non restino notizia inutile, ma siano pietra d’inciampo. Le nostre preghiere non bastano più.\n*Direttore Istituto Penale per i Minorenni - Acireale (Ct)",
    "author": "Girolamo Monaco",
    "source": "Avvenire",
    "published_date": "2026-01-03"
  },
  "https://ristretti.org/lxi-congresso-di-nessuno-tocchi-caino": {
    "title": "L’XI congresso di “Nessuno tocchi Caino”",
    "link": "https://ristretti.org/lxi-congresso-di-nessuno-tocchi-caino",
    "content": "L’Unità, 3 gennaio 2026\nTra il 18 e il 20 dicembre, nel carcere Beccaria di Milano, si è svolto l’undicesimo congresso di “Nessuno tocchi Caino”. Pubblichiamo ampi stralci della mozione approvata al termine del dibattito. L’XI Congresso di Nessuno tocchi Caino, riunito nel Teatro Puntozero del Carcere Beccaria di Milano dal 18 al 20 dicembre 2025, ha confermato Rita Bernardini Presidente, Sergio D’Elia Segretario ed Elisabetta Zamparutti Tesoriera e ha approvato una mozione generale di cui pubblichiamo ampli stralci.\nIl Congresso, Prende atto che il raggiungimento di 3.000 iscritti a Nessuno tocchi Caino è un risultato oramai ripetuto negli anni e come tale è un fatto politico rilevante e un dato di solidità. Un successo che dobbiamo al metodo pannelliano della “teoria di fatti e teoria di formiche” e a una concezione nonviolenta per la quale ciò che conta è la forza dei rapporti e non i rapporti di forza. Una forza volta a convincere e mai a vincere e come tale vitale e capace di tenere insieme le singolarissime diversità di ognuno di noi nel suo essere unico e irripetibile. Un successo che dobbiamo a Spes contra spem, all’essere speranza contro ogni speranza, cioè capaci di condurre battaglie anche quando il contesto è sfavorevole, e alla convinzione che nel vissuto di chi ha sofferto, subito o agito la violenza o l’ingiustizia, risieda la forza di trasmettere una conoscenza vera, fondata sull’esperienza e perciò ineguagliabile. Impegna tutti e ciascuno a continuare a operare per assicurare a Nessuno tocchi Caino una dimensione di risorse umane e finanziarie adeguata a sostenere la necessità e l’ambizione della propria azione anche a livello transnazionale.\nIn vista del voto a dicembre 2026 sulla nuova Risoluzione pro moratoria, impegna gli organi dirigenti a promuovere iniziative volte a rafforzarne il sostegno e a contrastare i regimi autoritari e illiberali nel mondo. A partire da quello iraniano, che in un’ondata repressiva senza precedenti è giunto a giustiziare quest’anno quasi duemila persone e rispetto al quale va ribadito e rafforzato l’impegno radicale ultradecennale di iniziative politiche, parlamentari, transnazionali e nonviolente a sostegno della Resistenza Iraniana e dei detenuti nei bracci della morte del regime che ogni martedì conducono lo sciopero della fame.\nInvita dirigenti, militanti e simpatizzanti di Nessuno tocchi Caino a promuovere nel corso del 2026, a dieci anni da quando Marco Pannella è venuto a mancare, iniziative per ricordarne il pensiero e l’opera, che per molti di noi non sono mai venuti meno. Una “compresenza” la sua che Nessuno tocchi Caino celebra anche simbolicamente con la decisione di stabilire la sua nuova sede a Roma in Via della Panetteria, di fronte alla casa nella quale Marco ha vissuto fino all’ultimo. Invita in particolare a prendere iniziative per far conoscere la singolarità del suo modo di pensare, di sentire, di agire: la nonviolenza come forma di lotta politica e di liberazione autentica, la teoria e la prassi di un’associazione transnazionale e transpartitica a cui può iscriversi chiunque, uno spazio di giustizia e libertà dove tutti possono riparare. Iniziative da svolgersi innanzitutto nei luoghi che lui ha sempre frequentato, dove vivono gli ultimi che ha sempre difeso. A partire dal carcere, nel quale egli ha più “vissuto” e dal quale - ammoniva - non bisognerebbe “mai distrarsi un attimo”.\nA tal proposito, rileva il protrarsi e il continuo aggravarsi della situazione nelle carceri italiane quale emerge drammaticamente dai dati sul sovraffollamento. Dopo tre mesi dall’insediamento del nuovo Parlamento e del nuovo Governo, al 30 giugno 2022, nelle 190 carceri italiane si contavano 54.841 persone detenute. Dopo 3 anni e 5 mesi, al 30 novembre 2025, il numero è salito a 63.868, con un incremento di 9.052 detenuti. Nel frattempo, i posti regolamentari disponibili sono aumentati di appena 375. In media, ogni mese si registrano 221 detenuti in più, mentre i posti crescono solo di 9 ... A fronte del sovrannumero nella popolazione detenuta, si registrano carenze drammatiche negli organici degli operatori, vittime anch’essi di condizioni intollerabili di vita e di lavoro; in particolare per gli agenti della polizia penitenziaria, carenti di almeno 20.00 unità secondo i sindacati di categoria per i quali “servono subito concreti provvedimenti per deflazionare la densità detentiva”. Come sostengono i Professori Andrea Pugiotto e Vincenzo Maiello, non si tratta di una semplice emergenza, ma di una disfunzione strutturale e stabile. Dal punto di vista costituzionale e giuridico, rappresenta uno stato di eccezionalità prolungato, che sospende il diritto e i diritti umani fondamentali.\nPer questo, sostiene e fa proprie tutte le proposte di provvedimenti detti “di clemenza”, che in realtà sarebbero “di buon governo”, quali sono ad esempio amnistia, indulto e liberazione anticipata speciale, i soli capaci di ridurre il sovraffollamento e le sue tragiche conseguenze e che vengono invocati da tempo non solo da Nessuno tocchi Caino, dall’UCPI e da numerose altre realtà associative, ma anche dalle più alte cariche dello Stato: il Presidente della Repubblica Sergio Mattarella, il Presidente del Senato Ignazio La Russa e il Vicepresidente del CSM Fabio Pinelli. A loro si sono aggiunti di recente il GNPL Riccardo Turrini Vita e Papa Leone XIV che il 14 dicembre scorso, in occasione del Giubileo dei detenuti, ha voluto raccogliere il testimone di Papa Francesco che ha dedicato il suo pontificato a questo obiettivo, in sintonia con il leader radicale Marco Pannella.\nRingrazia le migliaia di persone tra simpatizzanti e iscritti all’Associazione, avvocati delle Camere penali e studenti di diritto, magistrati requirenti e giudicanti, parlamentari, eletti nei consigli regionali, provinciali, comunali e amministratori locali, Garanti dei detenuti ed esponenti di associazioni di volontariato, che nel corso del 2024 e del 2025 hanno fatto ingresso con Nessuno tocchi Caino in 205 istituti penitenziari. Ringrazia il Capo Dipartimento dell’Amministrazione Penitenziaria, il Capo Dipartimento per la Giustizia Minorile e di Comunità e le Direzioni degli Istituti per aver consentito a delegazioni composte a volte da decine di persone di entrare nelle carceri dove vive e opera quella che per noi rimane una “comunità” non solo di detenuti, ma anche di “detenenti”. Impegna organi dirigenti e iscritti a continuare a frequentare gli istituti di pena, a osservare, a conoscere, a far sapere la realtà di un luogo che non è un mondo a parte ma la parte per il tutto della nostra società, che riflette il bene e il male del mondo intero. Impegna altresì a prendere iniziative volte a ridurre il danno di un istituto inutile, patogeno e criminogeno qual è diventato il carcere e di una pena incostituzionale - perché inumana e degradante - non solo attraverso la costante presenza negli istituti penitenziari, ma tramite anche la divulgazione pubblica dei dati e la diffusione della conoscenza delle modalità di esecuzione penale in Italia.\nOltre alla riduzione del danno, occorre cominciare a pensare al superamento radicale del sistema di giudizio che è all’origine di istituti che non a caso continuiamo a definire “di pena” in quanto strutturalmente volti a infliggere dolore e sofferenze gravi, a praticare vere e proprie punizioni corporali. Come avviene, in particolare, nelle sezioni ex articolo 41 bis di isolamento indefinito e nelle celle ex articolo 14 bis di isolamento prolungato senza la possibilità di “significativi contatti umani”, in condizioni che le Regole Mandela considerano una forma di tortura o un trattamento o punizione crudele, inumana e degradante. A questo è dedicato il libro di Nessuno tocchi Caino del 2025 dal titolo “Non giudicare!”, anche quest’anno curato da Grafica080 di Vito e Rosanna Poliseno, un’opera straordinaria, impreziosita da immagini e citazioni dei campioni del pensiero abolizionista, che va diffusa ovunque tramite presentazioni pubbliche, recensioni sui giornali, conferenze nei palazzi di giustizia, nelle scuole e nelle università.\nSostiene la visione federalista “europea” oltre i confini dell’Unione Europea, fino al Medioriente, dove occorre evitare che la forza letteralmente diabolica del “porre ostacoli in mezzo”, delle divisioni, delle barriere di confine, prenda il sopravvento, irreversibilmente, sulla forza della parola, del dialogo, dell’amore, in una parola, della nonviolenza. A tal fine, è necessario e urgente concepire un soggetto politico transnazionale, multietnico, multilinguistico e multireligioso nel quale possano convivere ma anche essere superate le ragioni dei conflitti identitari del passato; uno stato che sia di diritto, democratico e liberale, un’area di diritti e libertà delle persone, auspicabilmente, parte di una Unione Europea più grande che diventerebbe così anche Mediterranea.\nRibadisce il sostegno alle cause pendenti davanti alla Corte Europea dei Diritti dell’Uomo della famiglia Cavallotti e degli altri imprenditori vittime del regime italiano delle misure di prevenzione dette antimafia ma inflitte come spesso capita a imprese e nei confronti di persone mai indagate, imputate o condannate per mafia.\nConsidera l’imminente appuntamento referendario di primavera sulla separazione delle carriere dei magistrati un’occasione che i cittadini italiani non possono ignorare. Si tratta di un referendum fortemente radicato nella tradizione radicale, volto a promuovere “una giustizia giusta” in memoria di Enzo Tortora. La vittoria del SÌ rappresenterebbe un primo passo fondamentale verso una riforma complessiva del sistema giudiziario italiano. E anche del carcere che, come affermava Pannella, è l’anello terminale di una giustizia gravemente malata, la cartina di tornasole che rivela quanto spesso essa sia ingiusta e in contrasto con i principi dello Stato di diritto. Proprio per questo, approva la decisione degli organi dirigenti dell’Associazione di accogl",
    "author": null,
    "source": "Ristretti Orizzonti",
    "published_date": "2026-01-03"
  },
  "https://ristretti.org/leterno-conflitto-politica-toghe": {
    "title": "L’eterno conflitto politica-toghe",
    "link": "https://ristretti.org/leterno-conflitto-politica-toghe",
    "content": "di Aldo Torchiaro\nIl Riformista, 3 gennaio 2026\nIl dibattito tra esecutivo e giudiziario è destinato a restare al centro dell’attenzione. Il 2025 è stato l’anno in cui lo scontro tra politica e magistratura ha toccato il suo apice. Le riforme del ministro Carlo Nordio hanno acceso una miccia già pronta: astensioni dal lavoro dei giudici, proteste alle inaugurazioni dell’anno giudiziario, assemblee di corrente sempre più simili a congressi politici. L’Associazione Nazionale Magistrati non si limita più alla rappresentanza sindacale: agisce come una forza politica organizzata, la più compatta all’opposizione, come aveva detto Guido Crosetto definendola “l’unica opposizione che è da temere”. In questo clima è arrivato il referendum, e la sua piena ammissibilità ha spezzato definitivamente il già fragile equilibrio tra toghe e maggioranza.\nIl merito delle riforme viene sistematicamente rimosso dal dibattito. Eppure è lì che si gioca la partita. La separazione delle carriere tra giudici e pubblici ministeri è il perno dell’impianto: l’accusa è parte processuale, non arbitro. Tenerla nella stessa carriera del giudice indebolisce la percezione di terzietà. L’obiezione delle toghe è sempre la stessa - il rischio di un pm assoggettato alla politica - ma è un argomento ideologico, non comparativo: nelle democrazie liberali la separazione è la regola. Da qui discende il doppio Csm, uno per i giudici e uno per i pm. Funzioni diverse, autogoverni distinti. È questo che spaventa: la fine di un unico snodo di potere dominato dalle correnti. Lo stesso vale per l’estrazione a sorte dei membri togati del Csm, pensata per spezzare cordate e carrierismi. E ancora per il fascicolo di valutazione del magistrato, con parametri oggettivi su qualità dei provvedimenti, tempi, capacità organizzativa. In qualunque amministrazione moderna è normalità; qui diventa un attentato all’indipendenza. In realtà, è il rifiuto di ogni responsabilità misurabile.\nC’è poi il capitolo delle riforme “collaterali” che hanno inasprito lo scontro. L’abolizione dell’abuso d’ufficio, accusata di indebolire la lotta alla corruzione, è stata invece giudicata compatibile dall’ordinamento: norma vaga, paralizzante, produttrice di paura della firma più che di giustizia. E la riforma della Corte dei Conti, che limita la responsabilità erariale per colpa grave, riduce il potere interdittivo ex post e restituisce capacità decisionale alla pubblica amministrazione. Governare non può significare esporsi a un processo per ogni scelta. È in questo quadro che il referendum assume un peso decisivo. Secondo tutti i sondaggi, il Sì prevale largamente. Ed è proprio questo dato a preoccupare il fronte delle toghe. Non il merito dei quesiti, ma l’esito probabile. Il voto, con ogni probabilità a marzo, offrirà agli italiani l’occasione di riequilibrare almeno in parte uno strapotere che Sergio Rizzo ha sintetizzato nel suo libro Potere assoluto. Ed è qui che nasce la tentazione di ostacolare il regolare corso del quesito, rallentarlo, complicarlo, spostarne l’asse temporale. Non si contesta più la riforma: si tenta di neutralizzare la decisione popolare. Una strategia dilatoria. È a questo punto che entra in scena Marco Travaglio, che invita a firmare per “ri-chiedere” un referendum già ammesso dalla Cassazione, titolando senza pudore “Firmiamo per fermarli”. Non è partecipazione democratica: è melina istituzionale. Se il No è in svantaggio, non si accetta il verdetto delle urne, si prova a congelare il voto.\nFermare non qualcuno, ma il tempo. Travaglio, che per anni ha predicato il sorteggio come virtù salvifica, oggi riscopre l’importanza delle firme solo quando servono a rinviare una decisione popolare sgradita. Il garantismo è a intermittenza, la democrazia condizionata ai sondaggi. I giudici, nel frattempo, fanno politica. Attivamente. Senza essersi mai sottoposti a un voto popolare. Non ricevono consenso democratico, ma possono godere del favore di editori, direttori, autori televisivi: grazie a questo discettano di tutto, in prima serata, nei grandi talk. Sono tra i personaggi più noti, più frequentemente invitati. Proprio in questi ultimi giorni hanno dato prova di non riuscire a distinguere tra decisione giuridica e giudizio politico-ideologico. Lo hanno dimostrato dopo gli arresti dei nove autori della cosiddetta “Truffa su Gaza”, una gigantesca campagna di disinformazione costruita gonfiando sistematicamente le cifre dei bambini morti per lucrarvi sopra, raccogliendo denaro e sostegno nei cortei e nelle occupazioni.\nA quel punto è accaduto l’incredibile: nel comunicato stampa della Procura, accanto alla descrizione dei fatti contestati, sono comparse valutazioni politiche del tutto estranee all’indagine. Lo ha denunciato con nettezza Enrico Costa, parlando di uno scandalo istituzionale: è inaccettabile che un atto giudiziario si produca in giudizi che “c’entrano come i cavoli a merenda”, arrivando a precisare che le indagini “non possono in alcun modo togliere rilievo ai crimini commessi ai danni della popolazione palestinese successivamente al 7 ottobre 2023 nel corso delle operazioni militari intraprese dal Governo di Israele”, evocando perfino il giudizio della Corte penale internazionale e lo Statuto di Roma. Un inciso ideologico, non giuridico, infilato in un atto che dovrebbe limitarsi ai fatti e alle responsabilità penali.",
    "author": "Aldo Torchiaro\nIl Riformista",
    "source": "Il Riformista",
    "published_date": "2026-01-03"
  },
  "https://ristretti.org/referendum-altre-conferme-sulla-data-del-voto-domenica-22-marzo": {
    "title": "Referendum, altre conferme sulla data del voto: domenica 22 marzo",
    "link": "https://ristretti.org/referendum-altre-conferme-sulla-data-del-voto-domenica-22-marzo",
    "content": "di Giacomo Puletti\nIl Dubbio, 3 gennaio 2026\nDalla separazione delle carriere al Csm: governo pronto a fissare la data, campagna elettorale imminente. Sì, la data per il referendum sulla Giustizia sarà con ogni probabilità domenica 22 marzo, come scritto martedì su queste colonne. A confermarlo sono membri di governo che parlando con autorevoli fonti interne alla maggioranza ragionano sul fatto che, volendo assecondare certi “desiderata” istituzionali per cui le prime domeniche di marzo sarebbero troppo presto e avendo al tempo stesso la necessità di non finire dopo Pasqua, come espressamente annunciato dal ministro della Giustizia, Carlo Nordio, ecco che l’ipotesi di domenica 22 marzo resta la più probabile.\n“Bisogna considerare anche il tema dei decreti attuativi, che sono leggi ordinarie e che dunque necessitano di una certa quantità di tempo per essere approvati - spiega al Dubbio il forzista Enrico Costa - Il margine è ristretto visto che il Csm scade a gennaio 2027: se non ci fosse la riforma i comizi dei togati sarebbero convocati intorno a ottobre o novembre quindi, in caso di vittoria del Sì, lo spazio per intervenire sulle nuove regole sarebbe piuttosto ristretto”. E questo è solo uno degli aspetti da tenere in considerazione per chi, al governo e negli uffici di palazzo Chigi e Quirinale, si sta preparando per ufficializzare la data del voto.\nAnnuncio che potrebbe essere fatto dalla stessa presidente del Consiglio, Giorgia Meloni, nella consueta conferenza stampa di inizio anno che sarà il 9 gennaio. D’altronde il referendum sulla separazione delle carriere, sulla riforma del Csm e l’introduzione dell’Alta Corte disciplinare è il voto più atteso del 2026, l’ultimo scoglio verso la fine della legislatura e le prossime Politiche. Storico cavallo di battaglia di Forza Italia, con Silvio Berlusconi che auspicava già trent’anni fa la separazione delle carriere, con il tempo Meloni si è intestata una battaglia pronta a entrare nel vivo con la campagna elettorale, la quale prenderà il via dopo l’annuncio ufficiale delle urne.\nSe FdI, Lega e Forza Italia premono dunque perché si arrivi prima possibile al traguardo, chi punta a rallentare la corsa sono invece le opposizioni, nel tentativo di recuperare quei punti percentuali di distacco che praticamente tutti i sondaggi danno ancora al No rispetto al Sì. Nel frattempo la raccolta firme lanciata online per chiedere il referendum, maniera ulteriore prevista dalla Costituzione oltre alla richiesta di onorevoli e senatori, già avvenuta e accolta, è prossima a raggiungere quota 200mila firme. Cifra importante sulla quale certamente sia il leader M5S Giuseppe Conte che la segretaria del Pd, Elly Schlein, premeranno molto.\nD’altronde, già durante il cammino della riforma in Parlamento non sono mancate proteste, ostruzionismo e tentativi di far saltare il banco, e chissà la data del voto non possa essere ufficializzata a un anno esatto dal primo via libera alla Camera, avvenuto il 16 gennaio 2025. Da lì l’iter è andato avanti spedito e senza modifiche: il 22 luglio l’approvazione in Senato, poi - il 18 settembre - la terza lettura a Montecitorio fino all’ok definitivo il 30 ottobre a Palazzo Madama.\nPoi via all’iter referendario, un puzzle del quale manca solo l’ultimo tassello: la data del voto. Quel che è certo è che una volta fissate le urne partirà una campagna referendaria senza esclusione di colpi, ben più ampia di quella per gli scorsi referendum sul lavoro, per i quali l’affluenza si fermò sotto al 30%. Stavolta sia centrodestra che centrosinistra, oltre ai Comitati per il Sì e per il No, puntano a un’affluenza che superi ampiamente il 50%, pur senza necessità di quorum, essendo un referendum confermativo.\nSia FdI che Lega, ma soprattutto Forza Italia, hanno annunciato l’intenzione di mettere in piedi eventi, conferenze e appuntamenti a fianco del Comitato per il Sì, così come dall’altra parte faranno Pd, M5S e Avs a sostegno del Comitato per il No. Ancora indeciso sul voto Matteo Renzi, mentre Carlo Calenda ha ribadito il suo sì.",
    "author": "Giacomo Puletti\nIl Dubbio",
    "source": "Il Dubbio",
    "published_date": "2026-01-03"
  },
  "https://ristretti.org/referendum-nordio-spinge-per-marzo-e-punge-lanm": {
    "title": "Referendum, Nordio spinge per marzo e “punge” l’Anm",
    "link": "https://ristretti.org/referendum-nordio-spinge-per-marzo-e-punge-lanm",
    "content": "di Matteo Marcelli\nAvvenire, 3 gennaio 2026\nIl guardasigilli torna a sfidare il “sindacato” dei magistrati al confronto pubblico sulla riforma: “Hanno paura”. Il Pd: grave che giustifichi il mancato dibattito parlamentare con l’esigenza di fare posto al premierato. Carlo Nordio suona la carica in vista del referendum sulla giustizia. Ne annuncia lui stesso la data (sebbene ancora “presunta”), la seconda metà di marzo, e sfida qualunque rappresentante dell’Anm disposto a un confronto “uno a uno” con lui. Un duello che il Guardasigilli dice di aver cercato con insistenza, ma è la magistratura associata ad aver detto di no: “Prima ha rifiutato il presidente Parodi, poi il segretario Maruotti e infine tutti gli altri - confida in una lunga intervista al Corriere della Sera.\nLo hanno fatto dicendo che non volevano buttarla in politica. Poi hanno corretto il tiro dicendo che non va bene discuterne con esponenti di governo. Se non vengono vuol dire che hanno paura del confronto con me”. Del resto, l’Anm ha fondato un comitato per il No e questo, ragiona ancora il ministro, è di per sé “un atto politico”.\nRispetto all’esito del referendum, il titolare della Giustizia si dice “convinto” che informando debitamente i cittadini ci saranno “risultati positivi”. Il messaggio da far passare è che “la riforma non stravolge la Costituzione” né tanto meno “è punitiva”. Piuttosto è la “logica conseguenza” dell’introduzione del processo penale voluto da Vassalli e dargli un significato politico “è assolutamente improprio”, oltre che “pericoloso soprattutto per la magistratura”. Nordio ha pronto anche un libro sul tema, scritto apposta per replicare “a tutte le obiezioni fatte in Parlamento”, alle quali, spiega, non ha risposto non certo per sminuire il ruolo dell’Aula, ma perché “si sarebbe andati alle calende greche” e tolto tempo all’iter del premierato.\nIn ogni caso la tempistica annunciata da Nordio pare condivisa anche dal resto della maggioranza. Il senatore azzurro Maurizio Gasparri conferma l’indicazione e invita il resto della coalizione a non alimentare liti sulla data che potrebbero aiutare il “fronte perdente”.\nGli argomenti di Nordio, però, non convincono le opposizioni. Specie quello sul mancato dibattito in Parlamento. La responsabile giustizia dei dem, Debora Serracchiani, ricorda che è la “prima volta nella storia della Repubblica” che una riforma del genere non viene discussa in Aula. Ma ritiene ancor più grave che il dibattito non ci sia stato “perché il ministro aveva fretta di chiudere per far posto al premierato”, anche se “ha trovato il tempo per scrivere un libro sulle ragioni del Sì”.\nNel frattempo prosegue la raccolta firme per il No, promossa da un gruppo di 15 cittadini e appoggiata dalle opposizioni. La quota 200mila sottoscrizioni è vicina, ma l’obiettivo è arrivare a 500mila entro il 30 gennaio. Sul tema si consuma la polemica con Giuseppe Conte, che si scaglia contro il ministro per aver definito “superflua” l’iniziativa: “Nessuna iniziativa di partecipazione dal basso è “superflua” o inutile - attacca il presidente M5s. Specie quando è su provvedimenti dannosi”.\nTornando alla data, il periodo prospettato da Nordio resta lo scenario più probabile. La decisione definitiva sarà del Consiglio dei ministri, ma le ipotesi plausibili sono due: il week end di domenica 22 marzo o il precedente, evitando il fine settimana del 29, che sarà la Domenica delle Palme e, per la stessa ragione, l’inizio di aprile, visto che il 5 cadrà la Pasqua. Su questo anche il Comitato per la raccolta firme ha tenuto a dire la sua, annunciando un ricorso nel caso in cui il decreto per il giorno del voto dovesse arrivare prima che la Cassazione si esprima sulla petizione.",
    "author": "Matteo Marcelli\nAvvenire",
    "source": "Avvenire",
    "published_date": "2026-01-03"
  },
  "https://ristretti.org/referendum-opposizioni-allattacco-da-nordio-arroganza-senza-limiti": {
    "title": "Referendum, opposizioni all’attacco: “Da Nordio arroganza senza limiti”",
    "link": "https://ristretti.org/referendum-opposizioni-allattacco-da-nordio-arroganza-senza-limiti",
    "content": "di Michele Gambirasi\nIl Manifesto, 3 gennaio 2026\nIl ministro al Corsera: “Sulla riforma ho risposto in un libro, in Aula tempi troppo lunghi”. La data del voto entro il 17 gennaio. Nessuna soluzione per i precari Pnrr nei tribunali: sarà assunta solo la metà di loro. Il consiglio dei ministri è atteso da qui alla prima metà di gennaio, ma la questione della data del referendum sulla riforma della giustizia continua ad agitare la politica. Archiviato il blitz sul primo marzo dopo la moral suasion del Colle, l’esecutivo intende a questo punto fissare la consultazione nella seconda metà di marzo: date cerchiate, il 22 e il 23 del mese. Da palazzo Chigi è partita anche una telefonata a Elly Schlein e Giuseppe Conte per informarli della scelta e ieri anche il ministro della Giustizia, Carlo Nordio, in un’intervista al Corriere della Sera, ha confermato che si scavallerà la metà di marzo. Il nodo rimane la raccolta firme: ieri Carlo Guglielmi, portavoce del comitato che sta raccogliendo le firme per un quesito alternativo a quello validato dalla Cassazione a novembre, ha ribadito che se non si attenderà il 30 gennaio (data ultima per la raccolta), scatterà immediatamente il ricorso, che potrà andare al Tar e alla Consulta. Ieri fonti del governo hanno fatto sapere però che la decisione verrà presa dal Consiglio dei ministri entro il 17 gennaio - cioè prima che siano trascorsi 60 giorni da quando la Cassazione ha validato il primo quesito - con un perentorio: “Ci muoviamo nei limiti della legge”. In attesa del Consiglio dei ministri, la moral suasion del Quirinale si sarebbe fatta sentire anche su un’altra questione, la riforma elettorale: andrebbe eventualmente approvata entro il prossimo luglio, per evitare il cambiamento delle regole del gioco a ridosso delle elezioni.\nTornando al referendum, Nordio ha definito “superflua” la raccolta delle firme, ora quasi a quota 200mila, e ha suscitato l’ira del leader M5S Giuseppe Conte: “Ministro, nessuna iniziativa di partecipazione dal basso è ‘superflua’ o inutile. Specie quando è su provvedimenti dannosi, che non migliorano la giustizia ma servono solo a proteggere politici e governi dalle inchieste”. Nordio poi ha rialzato i toni con l’Anm, adducendo la paura come motivazione al mancato confronto vis-a-vis. “Non riesco veramente a comprendere il significato di questa polemica e la trovo un atto di un certo infantilismo. Se il ministro vuole parlare, il comitato è sempre a disposizione” ha risposto Enrico Grosso, presidente del comitato per il No promosso dai magistrati.\nA suffragare le ragioni del Sì, dal prossimo 16 gennaio ci sarà anche un “breviario per il cittadino” scritto direttamente da Nordio: Una nuova giustizia, 150 pagine che per un pelo non sono finite sotto gli alberi di Natale. Il libro, ha detto il ministro, servirà a rispondere a tutte le obiezioni che non hanno trovato spazio nel dibattito parlamentare, che nel corso di quattro letture non ha potuto modificare nemmeno di un emendamento il testo del governo. Rispondere tra Montecitorio e Palazzo Madama avrebbe “riaperto il dibattito e si sarebbe andati alle calende greche”, togliendo spazio al premierato e avvicinandosi alla scadenza del Csm, la giustificazione di Nordio. “Viva la sincerità. Mai si era visto un esponente del governo esprimere così apertamente sentimenti di disprezzo per il parlamento e la democrazia parlamentare. La qual cosa, se ci si pensa a fondo, è discretamente inquietante” ha commentato il senatore dem Dario Parrini.\n“Che arroganza oltre ogni limite e che senso di disprezzo verso la democrazia nelle parole del ministro Nordio. Si fatica anche a chiamarlo ministro, un’alta istituzione che dovrebbe inchinarsi al Parlamento anziché vantarsi di non rispondere alle domande che gli vengono poste in quella sede” ha tuonato Filiberto Zaratti, capogruppo di Avs in commissione Affari costituzionali alla Camera. E la responsabile giustizia Pd Serracchiani ha sottolineato: “Non è certo la giustizia, il processo penale telematico, la stabilizzazione degli addetti all’ufficio per il processo o la situazione drammatica delle carceri a essere al centro dei pensieri di questa maggioranza e di questo ministro”.\nLa riforma viene giustificata per rendere efficiente il sistema ma questa efficienza non viene per niente affrontata. Anzi si sta per aprire una voragine nel personale, su cui finora l’esecutivo non ha dimostrato grande preoccupazione. Dei 12mila funzionari assunti tramite Pnrr (in scadenza a luglio) tra gli atti di indirizzo del ministero della Giustizia è scritto che solo 6mila verranno stabilizzati. Per gli altri saranno disposte delle graduatorie di validità triennale, che saranno poi aperte anche ad altri ministeri, per cui senza alcun tipo di certezza. Il timore è che, in assenza di personale, vengano meno anche i benefici fin qui acquisiti: stando ai dati forniti da via Arenula, il disposition time negli uffici del settore civile è diminuito del 27,8% (cioè sono calati i tempi di attesa), nel penale del 38%, sopra l’obiettivo prestabilito nel piano europeo. Solo nel tribunale di Roma i dipendenti precari (impiegati per lo più nell’ufficio del processo di supporto ai magistrati) sono circa 450 su 1.200 dipendenti, in un contesto in cui la scopertura media nazionale di personale amministrativo è del 30,63%, escluso il personale a tempo determinato. “Per stabilizzarli servirebbero circa 550 milioni di euro l’anno”, spiega Felicia Russo della Fp Cgil, “è il prezzo di un elicottero militare: rinunciassero a quello, altrimenti la giustizia va al collasso”.",
    "author": "Michele Gambirasi\nIl Manifesto",
    "source": "Il Manifesto",
    "published_date": "2026-01-03"
  },
  "https://ristretti.org/referendum-la-nuova-battaglia-di-rosy-bindi-la-catto-pasionaria-diventata-il-volto-tv-del-no": {
    "title": "Referendum, la nuova battaglia di Rosy Bindi: la “catto-pasionaria” diventata il volto tv del No",
    "link": "https://ristretti.org/referendum-la-nuova-battaglia-di-rosy-bindi-la-catto-pasionaria-diventata-il-volto-tv-del-no",
    "content": "di Roberto Gressi\nCorriere della Sera, 3 gennaio 2026\nL’ex ministra: sì a una giustizia seria e a magistrati liberi. L’ultima pasionaria. La prima e indiscussa fu Dolores Ibárruri, suo lo slogan “No pasarán”, con il quale combattè, insieme alle brigate internazionali, nel tentativo fallito di difesa della Repubblica contro Francisco Franco, nella guerra civile spagnola. Era piena di italiani, la Spagna degli anni Trenta. Luigi Longo, il comandante Gallo, che poi sarà segretario del Pci. Teresa Noce, altra pasionaria, moglie di Longo e da lui lasciata nel 1953, con una richiesta di annullamento del matrimonio nel quale ne contraffaceva la firma. Lo stalinista Vittorio Vidali, il comandante Carlos, che per amore ancora di una pasionaria, Tina Modotti, probabilmente non fu senza peccato nella morte prematura del suo precedente compagno.\nL’ultima pasionaria, si chiama invece Rosaria Bindi, detta Rosy, e con il movimento internazionale comunista, ma anche con quello italiano, non ha nulla a che spartire. È lei la punta di diamante, insieme a Vittorio Bachelet, nella battaglia referendaria prossima ventura contro la separazione delle carriere dei magistrati. Ed è il suo volto a dominare in tv sul fronte del No.\nÈ nata a Sinalunga, il 12 febbraio del 1951 e viene dall’Azione Cattolica. Prima nella Dc fino allo scioglimento, poi nel Ppi, quindi nell’Ulivo con Romano Prodi, infine nel pacchetto di mischia che fonderà il Partito democratico, prima di allontanarsene in un altro 12 febbraio, quello del 2021, perché non è più la forza che lei sperava che fosse. In mezzo ministra della Sanità, presidente della commissione Antimafia, a capo della quale mise tra gli impresentabili anche il suo compagno di partito Vincenzo De Luca, che una volta eletto presidente della Campania la querelò, presidente del Pd, dal quale si dimise quando Prodi fu silurato nella sua corsa al Quirinale da almeno 101 franchi tiratori del suo partito.\nDiplomata in Ragioneria, laureata in Scienze politiche con Vittorio Bachelet. Era con lui alla Sapienza, come sua assistente, quel tragico giorno, ancora un 12 febbraio, questa volta del 1980, giorno del suo ventinovesimo compleanno, quando le Brigate Rosse lo assassinarono.\nCarattere a dir poco urticante, quello di Rosy Bindi, non solo nei confronti degli avversari, ma anche all’interno della sua parte, vista l’incapacità congenita di fare sconti a chicchessia. Ma è con Silvio Berlusconi che ha avuto gli scontri più aspri, a partire dal Lodo Alfano, sull’immunità alle alte cariche. La critica le valse la reprimenda del Cavaliere che, probabilmente rubacchiando una battuta di Vittorio Sgarbi, disse non senza ferocia che “era più bella che intelligente”. Poteva essere il colpito e affondato definitivo della battaglia navale, invece divenne una medaglia al merito, che fece di lei l’alfiere dell’antiberlusconismo. Ma poi, così va il mondo, un lento declino, a volte ravvivato da ipotetiche candidature al Quirinale, alla fine quasi inesorabile.\nQuasi. Perché, quando c’è stato da scervellarsi su quale bandiera contrapporre a Giorgia Meloni nella battaglia sul referendum, il suo nome è sorto spontaneo. E nella politica italiana, dove di solito ci si espone solo se si ha una garanzia del notaio, Rosy invece non si tira indietro. “Sono qui per fare la mia piccola particina insieme a tanti altri”, ha detto a Tommaso Labate sul Corriere. “La premier è più abile che bugiarda”, ha detto in un’intervista alla Stampa, usando anche lei la tecnica del paragone irridente già usata da Berlusconi. “Abbiamo bisogno di una Giustizia e di magistrati liberi dal potere politico”, ha argomentato, mostrando di non avere paura di politicizzare lo scontro. “Si parla sempre di Palamara, ma le camarille di Palamara si facevano o no con i politici in quegli alberghi romani?”. Funziona? Non funziona? Alle urne l’aspra sentenza. Di buono c’è, si saranno detti nel Pd, che, se dovesse andare male, a perdere sarebbe stata la vecchia guardia.\nSui social non ci sono vie di mezzo. “Grande persona, competente come pochi politici oggi”. “Ma vai in pensione, pensa alla tua legge insensata che ha allungato le liste d’attesa”. “È una persona onesta”. “Ah! Ah! Non potevano scegliere meglio per perdere”. E si potrebbe andare avanti a lungo, anche censurando i commenti più politicamente scorretti, visto che siamo in fascia protetta. Insomma, sondaggi alla mano e sommando le tante defezioni nel campo del No sembra quasi un “Rosy, vai avanti tu che ci viene da ridere”. Certo, se poi invece fosse proprio la vecchia guardia a spuntarla, ci sarebbe da mettersi lì con i popcorn per vedere come finisce.",
    "author": "Roberto Gressi\nCorriere",
    "source": "Corriere della Sera",
    "published_date": "2026-01-03"
  },
  "https://ristretti.org/alessandria-suicidio-in-carcere-nella-notte-di-capodanno": {
    "title": "Alessandria. “Suicidio in carcere nella notte di Capodanno”",
    "link": "https://ristretti.org/alessandria-suicidio-in-carcere-nella-notte-di-capodanno",
    "content": "di Alberto Ballerino\nlaportadivetro.com, 3 gennaio 2026\nIntervista a Daniele Robotti, dell’Associazione Radicale “Marco Pannella”. L’anno nuovo inizia nelle carceri nel peggiore dei modi, purtroppo in piena sintonia con quanto sta avvenendo da tempo. Nella Casa circondariale Don Soria di Alessandria si è suicidato mercoledì sera un detenuto italiano che ha inalato gas da un fornello. A dare l’allarme sono stati i suoi stessi compagni di sezione. A nulla è servito l’intervento della Polizia penitenziaria e dei soccorsi sanitari: è mancato poco dopo. Secondo il dossier di Ristretti Orizzonti nel 2025 sono morte nelle carceri in Italia ben 238 persone di cui 79 per suicidio.\nDaniele Robotti, membro dell’Associazione “Marco Pannella” di Torino, da tempo segue i problemi delle case di reclusione. Proprio il 29 dicembre, come componente di una delegazione del Partito Radicale insieme a Paolo Giargia, aveva compiuto una visita ufficiale del carcere di massima sicurezza di San Michele per una raccolta di dati sul mondo carcerario italiano. Per lui purtroppo questa nuova morte si inquadra in una tragedia in atto da tempo.\nSpiega: “Nel 2024 abbiamo avuto il record di suicidi nelle carceri italiane, nel 2025 ci siamo andati vicini. Impressionante la percentuale tra chi si uccide dentro le case di reclusione e gli altri: la discrepanza è notevolissima. Fondamentalmente alla base di tutto ci sono le condizioni di vita dovute al grande sovraffollamento. Bisogna tenere presente che ci sono suicidi compiuti a pochi mesi dalla scarcerazione, dopo avere già scontato anni. Ad Asti, poco tempo fa, una persona si è uccisa quando gli hanno confermato l’arresto: aveva già dei precedenti, quindi conosceva l’ambiente. Questa situazione disastrosa è dovuta anche all’insufficienza numerica del personale della Polizia carceraria che controlla e ha anche bloccato tantissimi altri tentativi di suicidio nelle nostre case di reclusione”.\nParadossalmente è peggio nei Circondariali dove si scontano pene meno pesanti. “Perché non c’è la sorveglianza di quelli di massima sicurezza. Esiste un fattore di stress esagerato per il sovraffollamento, per il fatto che non riesci a ottenere risposte per visite mediche o per qualunque altro motivo. In alcune strutture inoltre non hai da lavorare e psicologicamente è ancora più difficile; c’è chi non riesce a vedere i famigliari perché troppo distanti. Incredibile chi cita il mito della televisione nella stanza come se fosse una villeggiatura, non so come qualcuno possa fare certe affermazioni. Va aggiunto che ci sono suicidi anche tra i componenti della polizia giudiziaria: un mondo che davvero consuma l’essere umano”.\nCome detto sopra, Robotti, insieme a Giargia, ha fatto parte della delegazione del Partito Radicale che ha visitato la casa di reclusione di massima sicurezza di San Michele il 29 dicembre nell’ambito di una raccolta di dati sulle carceri italiane. Oggi questa struttura sta attraversando una fase importante di ristrutturazione, dovendo essere destinata a chi deve scontare il 41 bis. Ad accompagnare la delegazione sono stati il comandante primo dirigente della Polizia Penitenziaria Alessia Chiosso, il commissario capo Antonio Fabrizio e il vice direttore Alberto Valentini. L’obiettivo non era solo di effettuare la tradizionale raccolta di dati ma anche cercare di capire come sta avvenendo la trasformazione del carcere.\n“Proprio in vista di questa destinazione è stato completamente svuotato, rimangono soltanto ventisette detenuti e diciannove semiliberi. Nel suo blocco interno, quello su tre piani in cui si trovano le sezioni, è tutto in ristrutturazione per ospitare in futuro chi deve scontare il 41 bis. Non è cambiato il numero dei componenti della Polizia giudiziaria. Rimane la problematicità di quegli istituti che si sono visti arrivare ancora altri detenuti da questa struttura, considerato che l’intera istituzione carceraria italiana si trova in sovraffollamento. Non ci è stato detto quando termineranno i lavori, credo che non lo sappiano”.\nContinua a funzionare il forno. “Parte di questi ventisette detenuti rimasti sono assunti dalla cooperativa che lo gestisce. Gli altri sono impegnati nella gestione delle varie aree agricole all’interno del carcere”. Il regime di 41 bis per le sue caratteristiche imporrà notevoli cambiamenti. “Prevede tutta una serie di restrizioni per quanto riguarda ogni forma di comunicazioni all’esterno e all’interno dell’istituto. Per esempio, possono convivere non più di quattro persone che prendono il nome di “gruppi di socialità”. Sono ridotte anche le telefonate, ridimensionati gli incontri con i familiari e la loro durata. I nuclei di Polizia penitenziaria che seguono ogni singola sezione rimangono anch’essi separati tra loro”.\nSi pone il quesito su quante persone ospiterà la casa di reclusione con questo cambiamento. “Ha una capienza regolamentare di 270 persone e, prima di questi cambiamenti, si trovava in sovraffollamento perché c’erano quasi trecento detenuti. Ora bisogna capire come sarà fatta la ristrutturazione dei tre piani. Per esempio, aveva tutta un’area destinata alla socialità e spazi per i laboratori. Bisogna vedere se resteranno o se verranno impiegati per i gruppi di socialità. In teoria non è prevista l’attività di laboratorio scolastica per il 41 bis”. La trasformazione della casa di reclusione di San Michele non è dovuta a un aumento dei detenuti sottoposti a questo tipo di trattamento. “il numero è grosso modo rimasto uguale, sono circa settecento persone in tutta Italia”.",
    "author": "Alberto Ballerino",
    "source": "laportadivetro.com",
    "published_date": "2026-01-03"
  },
  "https://ristretti.org/teramo-detenuto-muore-nel-carcere-di-castrogno-colpito-da-un-malore-mentre-lavora": {
    "title": "Teramo. Detenuto muore nel carcere di Castrogno: colpito da un malore mentre lavora",
    "link": "https://ristretti.org/teramo-detenuto-muore-nel-carcere-di-castrogno-colpito-da-un-malore-mentre-lavora",
    "content": "certastampa.it, 3 gennaio 2026\nUn detenuto di 40 anni, di origini somale, è morto ieri sera nel carcere di Castrogno, a Teramo, a seguito di un malore improvviso accusato mentre era al lavoro. L’uomo era stato trasferito nel penitenziario di Teramo lo scorso 23 aprile, proveniente da Rebibbia, e non aveva mai manifestato problemi comportamentali durante la sua detenzione. Al momento dell’incidente, il detenuto stava svolgendo le sue mansioni lavorative, quando ha accusato il malore che ne ha causato il decesso. Le autorità competenti, tra cui il Garante dei detenuti e la direzione del carcere, si stanno occupando della situazione e dei contatti con la famiglia della vittima. La dinamica dell’incidente è al vaglio, mentre la notizia ha scosso l’ambiente penitenziario locale.",
    "author": null,
    "source": "Ristretti Orizzonti",
    "published_date": "2026-01-03"
  },
  "https://ristretti.org/teramo-ci-sono-luoghi-in-cui-la-distanza-non-si-misura-in-chilometri-ma-in-serrature": {
    "title": "Teramo. Ci sono luoghi in cui la distanza non si misura in chilometri ma in serrature",
    "link": "https://ristretti.org/teramo-ci-sono-luoghi-in-cui-la-distanza-non-si-misura-in-chilometri-ma-in-serrature",
    "content": "di Daniele Piersanti\niltrafiletto.it, 3 gennaio 2026\nIl carcere di Castrogno raccontato da un “civile” che lo ha visitato. Varcare il primo cancello di un carcere ha una sequenza ordinaria di passaggi: un documento, un controllo ed entri. Quando però la porta si chiude alle spalle, l’aria cambia densità. È come se il mondo fuori restasse appeso per un attimo all’ultima vibrazione del metallo. Da lì in poi, il tempo si ferma. Il 27 dicembre ho visitato la Casa Circondariale di Teramo, Castrogno, per l’annuale appuntamento del “Natale in carcere” promosso dal Partito Radicale, su loro invito. Essere lì da giornalista non è stato un privilegio ma impegno per riportare a chi è fuori, cosa i miei occhi hanno visto, senza trasformare quella realtà in una cartolina fredda e lontana di luoghi.\nInsieme a me è entrata una delegazione composta da Ariberto Grifoni, consigliere generale del Partito Radicale Nonviolento Transnazionale e Transpartito, e da un gruppo di avvocati: Stefano Sassano, Libera D’Amelio, Elena Concordia, Maria Magda Di Taranto, Monica Passamonti, Massimo Ambrosi. Persone abituate alle carte, alle aule, alla lingua della legge. Ma davanti a quelle porte, anche il diritto cambia consistenza: diventa materia. Qui non si discute in astratto. La pena ha un suono, un odore, una temperatura. “Dentro” non è una parola, è una condizione.\nCastrogno è una struttura critica. I numeri, prima ancora di diventare racconto, sono un macigno: circa 470 detenuti contro una capienza di 255 posti, un indice di sovraffollamento del 183%. Numeri che sulla carta possono restare freddi, ma che lì all’interno diventano pressione quotidiana, attrito continuo, fragilità che si accumulano. E quando l’affollamento è così, tutto il resto fatica a respirare: le procedure, gli spazi comuni, i tempi d’aria, l’accesso alle attività, perfino la calma. A questa compressione si somma la carenza di personale: mancano agenti di polizia penitenziaria, mancano sanitari, mancano educatrici. Non è una nota a margine: è la differenza tra un sistema che prova a governare la complessità e un sistema che rischia di inseguire l’emergenza, giorno dopo giorno, fino a farla diventare normalità.\nIl percorso si snoda in quattro sezioni maschili. Distaccata da quest’ultime, il ramo femminile, quasi un mondo nel mondo. “Sezione” è una parola neutra, amministrativa, ma ogni piano è una geografia emotiva: corridoi che sembrano non finire e porte che si ripetono come un ritornello metallico. Camminare tra quei varchi significa imparare una grammatica diversa, fatta di attese e procedure studiate. Un agente si avvicina, una chiave gira, un cancello si apre, poi si richiude, e prima che si apra il successivo passa sempre un istante che ti resta addosso. È sicurezza, è ripetizione, è organizzazione. Ma è anche un messaggio fisico: qui nessuno si muove da solo, qui ogni gesto è autorizzato, qui la libertà non è un’idea morale, è spazio.\nTra le cose che colpiscono, e che è giusto dire con precisione, c’è un dato concreto sulle celle: due detenuti per ogni “alloggio”. Per quanto resti un carcere, sono spazi consoni a due individui, non un accumulo indistinto. È un dettaglio che conta, perché la dignità passa anche da misure minime e strutturali: aria, luce, distanza, possibilità di non calpestarsi. Ma poi si capisce subito che nessun dettaglio, da solo, può reggere l’urto dei numeri complessivi e della carenza di personale. Un carcere non è solo una cella. È un sistema. E un sistema vive o crolla sulla tenuta complessiva: sulla sanità, sull’educazione, sulla mediazione, sulle attività, sulla capacità di intervenire prima che un disagio diventi tragedia.\nParlando con le guardie si percepisce una stanchezza che non chiede pietà ma comprensione. Non ci sono figure da romanzo, non c’è il cattivo stereotipato, non c’è la divisa ridotta a caricatura: c’è un lavoro difficilissimo, fatto di equilibrio continuo tra fermezza e umanità, tra regola e gestione dell’imprevedibile. La chiave, in mano loro, non è solo un oggetto: è una responsabilità. E capisci che anche chi lavora qui dentro vive una doppia appartenenza: fuori dalla vita dei detenuti, ma dentro la struttura; fuori dalla pena, ma dentro i suoi effetti. Anche loro escono e rientrano, ma si portano addosso un rumore che non si spegne subito.\nPoi ci sono gli sguardi dei detenuti. Li incontri nei corridoi, negli spazi comuni, a distanza regolata ma non a distanza di occhi. Ed è lì che ti accorgi che il carcere non è fatto solo di muri: è fatto di volti. Ogni faccia è una biografia che non conosci e che tuttavia senti pesare, come se avesse il diritto di non essere ridotta a un numero di matricola o a un capo d’imputazione. Guardare negli occhi un detenuto non significa giustificare, non significa cancellare, non significa assoluzione.\nEppure, anche dentro un luogo così critico, anche dentro numeri che schiacciano e carenze che indeboliscono, esiste uno spiraglio che non passa dalle chiavi. Passa dai percorsi. I detenuti hanno possibilità di “redenzione” non come parola religiosa, non come scorciatoia emotiva, ma come strada concreta: studiare, lavorare, frequentare corsi, anche ricreativi, come canto o teatro. Non sono ornamenti. Sono strumenti. Perché la pena che non offre alternative produce solo ripetizione; la pena che costruisce competenze e disciplina, che restituisce un linguaggio e un ritmo, può diventare una possibilità reale di cambiamento. Persino un laboratorio teatrale, persino un corso di canto, in un luogo dove tutto tende a spegnere l’identità, è un modo per rimettere insieme pezzi di umanità e responsabilità: imparare a stare in un gruppo, a rispettare tempi e regole, a riconoscere un limite, a dare un nome alle emozioni invece di scaricarle.\nIl passaggio verso la sezione femminile cambia l’atmosfera ma non cambiano gli errori. Per molte donne il carcere non interrompe soltanto una quotidianità, interrompe un tessuto di relazioni spesso già fragile, e lo stigma fuori - quello che aspetta al ritorno - a volte è più feroce, più definitivo, più “incollato” addosso, come se l’uomo sia quasi “più scusato” perché “da lui te lo aspetti”.\nIn mezzo a tutto questo, la cornice del “Natale in carcere” non ha nulla di folkloristico. Non è un gesto per la foto. È una scelta civile: entrare dove di solito non si entra, guardare ciò che di solito si evita, portare attenzione in un luogo che vive di invisibilità. Perché il carcere, in Italia, diventa argomento pubblico a ondate: una rivolta, un suicidio, un fatto di cronaca. Poi la luce si spegne e resta la quotidianità. Ma qui la quotidianità è fatta di persone e fragilità, di turni e nervi, di mancanze che, sommate, diventano rischi. Quando esci, il mondo riprende il suo rumore normale, auto, telefonate, passi veloci ma con una domanda da trasmettere ai lettori: la sicurezza, in una società, si ottiene aumentando le sbarre o aumentando le possibilità di cambiare?",
    "author": "Daniele Piersanti",
    "source": "iltrafiletto.it",
    "published_date": "2026-01-03"
  },
  "https://ristretti.org/nuoro-non-e-una-storia-di-natale": {
    "title": "Nuoro. Non è una storia di Natale",
    "link": "https://ristretti.org/nuoro-non-e-una-storia-di-natale",
    "content": "di Carla Chiappini\nRistretti Orizzonti, 3 gennaio 2026\nÈ una storia triste, senza colori e senza aggettivi, una storia di carcere difficile da comprendere, una storia sine pietas. Il carcere di Nuoro, proprio nel periodo più delicato e difficile dell’anno, il periodo delle feste e della solitudine, viene improvvisamente svuotato. Si interrompono tutte le attività e i progetti già in corso, i percorsi scolastici e gli studi universitari, si sradicano le relazioni costruite con impegno e costanza da operatori penitenziari, dal cappellano don Roberto, da suor Pierina direttrice della Caritas diocesana quotidianamente presente tra le persone recluse, da insegnanti e volontari. Uno spreco incredibile di risorse umane ed economiche.\nTabula rasa. Tutto da buttare. Tutto a terra. Come i sacchi dei vestiti e dei pochi oggetti personali autorizzati in carcere. Alza la voce il Vescovo della città, protestano i rappresentanti politici e i cittadini ma le decisioni sono prese, nessuna riflessione, nessun ripensamento.\nIl paradosso è che Nuoro era un istituto dove realmente si poteva constatare e quasi toccare con mano il senso e il valore di una pena non lesiva della dignità umana, non abbruttente ma, al contrario, con una forte tensione “rieducativa” e un’autentica attenzione alle persone. E poi più niente.\nIl vecchio carcere di Badu e Carros sarà con ogni probabilità dedicato al 41 bis e di quelle persone che stanno partendo - come pacchi tra i loro sacchi di vestiti -  sembra proprio che non interessi nulla a chi ha il compito tanto delicato e serio di detenerle, di averne cura e di promuoverne l’emancipazione culturale e umana.\nCosì come stabilisce la Costituzione, così come ci ricorda l’Ordinamento Penitenziario del 1975 di cui abbiamo appena “festeggiato” i 50 anni di vita che, nel suo primo articolo, afferma il senso e la direzione della pena: “\nIl trattamento penitenziario… si conforma a modelli che favoriscono l'autonomia, la responsabilità, la socializzazione e l'integrazione.”\n“Si conforma”\nall’indicativo presente, né congiuntivo, né condizionale, né futuro.\n“Si conforma”\nqui e ora. Sembra così chiaro!\n*Giornalista e formatrice",
    "author": "Carla Chiappini\nRistretti Orizzonti",
    "source": "Ristretti Orizzonti",
    "published_date": "2026-01-03"
  },
  "https://ristretti.org/nuoro-la-denuncia-di-liberu-il-41-bis-una-vendetta-di-stato": {
    "title": "Nuoro. La denuncia di Liberu: “Il 41 bis? Una vendetta di Stato”",
    "link": "https://ristretti.org/nuoro-la-denuncia-di-liberu-il-41-bis-una-vendetta-di-stato",
    "content": "di Luciano Piras\nLa Nuova Sardegna, 3 gennaio 2026\n“È incostituzionale: così si condannano anche tutti i familiari”. “Basta colonialismo penale!”. Pier Franco Devias, responsabile territoriale per la provincia di Nuoro di Liberu (Lìberos rispetados uguales), lo dice e lo ripete a chiare lettere. Ospitare a Badu ‘e Carros esclusivamente detenuti in regime di 41 bis è un “progetto coloniale italiano” che calpesta il diritto dei sardi “di decidere liberamente della nostra terra, di fare rispettare gli accordi presi dalle autorità sarde sulla propria terra, di progettare un futuro di dignità senza nessuno spazio per i progetti coloniali italiani”.\nIl caso del carcere di Badu ‘e Carros è particolare “perché si tratta di uno dei sette istituti dello Stato che dovranno essere interamente dedicati al regime di 41 bis. Questo significa che per attuare il 41 bis - sistema che viola palesemente qualsiasi riferimento costituzionale ai principi di recupero e reinserimento sociale del detenuto e al diritto a una detenzione rispettosa dei diritti umani, ma si palesa esclusivamente come vendetta di Stato - dal penitenziario nuorese verranno evacuati tutti i detenuti attualmente presenti”.\n“Questa misura non solo offende, per le sue dinamiche autoritarie e prepotenti, i sardi e le loro istituzioni democratiche, ma va anche contro gli accordi già stipulati, in particolare quello sulla territorialità della pena” sottolinea Devias. “Infatti gli accordi derivanti dal Protocollo d’intesa siglato il 7 febbraio 2006 tra il ministero della Giustizia e la Regione, prevedono che i detenuti sardi possano scontare la loro pena nell’istituto più vicino alla propria residenza”.\n“Lo sgombero di Badu ‘e Carros - va avanti il responsabile territoriale di Liberu -, oltre a rappresentare una pena aggiuntiva per i familiari dei detenuti che verranno portati da fuori Sardegna, condannerà numerosi detenuti locali al trasferimento in strutture distanti dal Nuorese. Questo, non solo in violazione degli accordi ministero-Regione, ma soprattutto a detrimento dei familiari dei detenuti sardi che si vedranno a loro volta costretti a viaggi ben più lunghi per poter incontrare i loro congiunti”. Liberu, in sostanza, “condanna fermamente l’atteggiamento autoritario che anima questa nuova misura coloniale italiana, elaborata nel consueto criterio teso a utilizzare la Sardegna come poligono militare, discarica di veleni, piattaforma energetica, e roccaforte penale per esponenti di massimo livello della criminalità organizzata italiana”.",
    "author": "Luciano Piras\nLa Nuova Sardegna",
    "source": "La Nuova Sardegna",
    "published_date": "2026-01-03"
  },
  "https://ristretti.org/nuoro-consiglio-comunale-straordinario-su-carcere-e-41-bis": {
    "title": "Nuoro. Consiglio comunale straordinario su carcere e 41 bis",
    "link": "https://ristretti.org/nuoro-consiglio-comunale-straordinario-su-carcere-e-41-bis",
    "content": "kalaritanamedia.it, 3 gennaio 2026\nNuoro si prepara a discutere il futuro del carcere di Badu ‘e Carros in un consiglio comunale straordinario aperto a istituzioni, parlamentari e sindaci del territorio. L’iniziativa nasce in risposta alla decisione del Governo di destinare l’istituto penitenziario esclusivamente al regime del 41 bis, una scelta non condivisa dall’amministrazione cittadina che teme ripercussioni sul tessuto sociale ed economico della città. L’assemblea si terrà venerdì 9 gennaio nella sala congressi della Camera di commercio a partire dalle 15.30, un appuntamento straordinario per confrontarsi su un tema di forte valenza simbolica e concreta. Il presidente del Consiglio comunale, Elia Carai, ha accolto la richiesta del consigliere di maggioranza Matteo Cicalò di aprire il dibattito a tutti gli attori istituzionali e sociali interessati, con l’obiettivo di valutare le conseguenze della decisione governativa e coordinare eventuali azioni di contrasto.\nIl sindaco Emiliano Fenu ha ribadito che Nuoro ha scelto di puntare su cultura, innovazione e progettualità internazionale, un percorso che potrebbe essere compromesso da una scelta che trasforma il carcere in un mero luogo punitivo e non più di rieducazione. Carai sottolinea l’importanza di ottenere informazioni dettagliate e trasparenti sul decreto governativo, per costruire una risposta coesa e condivisa che salvaguardi l’interesse della città e dell’intero territorio. Il confronto con il Ministero della Giustizia e il Governo sarà fondamentale per valutare gli impatti sociali, economici e istituzionali di questa misura, garantendo al contempo che le decisioni prese siano coerenti con lo sviluppo e la reputazione futura di Nuoro. L’assemblea rappresenta così un momento di dialogo, tutela e partecipazione, in cui la comunità locale intende far sentire la propria voce di fronte a una scelta che potrebbe avere effetti duraturi.",
    "author": null,
    "source": "Ristretti Orizzonti",
    "published_date": "2026-01-03"
  },
  "https://ristretti.org/firenze-magistrati-volontari-e-palazzo-vecchio-sollicciano-ancora-disumano": {
    "title": "Firenze. Magistrati, volontari e Palazzo Vecchio: “Sollicciano ancora disumano”",
    "link": "https://ristretti.org/firenze-magistrati-volontari-e-palazzo-vecchio-sollicciano-ancora-disumano",
    "content": "di Andrea Vivaldi\nLa Repubblica, 3 gennaio 2026\nDopo l’incendio di Capodanno con 26 intossicati torna l’attenzione sulle carenze croniche della struttura. “In una sezione manca la luce da marzo”. Caldo asfissiante d’estate, gelo d’inverno, alcune parti sempre allagate. L’assessore Paulesu: “Situazione insostenibile”. Sollicciano inizia il 2026 da dove aveva lasciato: cronici problemi strutturali, infiltrazioni, impianti guasti, sovraffollamento e allarmi pronti a scattare da un momento all’altro. Due giorni fa è divampato un incendio in infermeria per una stufetta elettrica accesa contro il freddo. Per un malfunzionamento ha preso fuoco e l’area si è riempita di fumo: molto spavento, 26 evacuati, alcuni intossicati lievi.\n“Fatto gravissimo - denuncia l’assessore al welfare, Nicola Paulesu - situazioni di emergenza e condizioni di degrado sono all’ordine del giorno in questo carcere. Una normalità inaccettabile che denunciamo da tempo. Una sequela allarmante di eventi: nel penitenziario si vive in una condizione insostenibile, servono risposte non più rinviabili a livello nazionale. Noi continuiamo a tenere alta l’attenzione”.\nMa le criticità non finiscono dentro le mura. Perché quando i detenuti escono spesso si trovano abbandonati a loro stessi senza un reinserimento nella società. E il rischio - tragico - di una ricaduta è dietro l’anno. Il 29 dicembre un uomo di 51 anni, italiano, è stato ritrovato morto per overdose nel giardino di un circolo sui lungarni. Era uscito dal carcere la vigilia di Natale. Senza lavoro, e con solo la madre, è ripiombato subito nell’abbandono.\nCritiche da magistrati e associazioni - Tra politica, magistrati, volontari e associazioni il sentimento diffuso è un misto di rabbia e sconforto. “Non è cambiato niente di significativo: ancora non ci sono stati gli interventi strutturali necessari. Per tutta l’estate la condizione all’interno è stata drammatica per il caldo e ora per il gelo. C’è una situazione disumana e degradante” sottolinea Filippo Focardi, segretario della sezione toscana di Magistratura Democratica. L’associazione (componente dell’Anm) che già lo scorso marzo aveva invocato la chiusura degli spazi detentivi fino alla loro completa ristrutturazione (che dipende dal ministero). “È impossibile - prosegue - vivere in un reparto completamente allagato o dormire in letti a castello impilati a tre in cui il terzo è a 20 centimetri da un soffitto ammuffito. Sono ambienti di vita malsani che abbiamo visto nei mesi scorsi e intollerabili per uno stato di diritto e civile. Nell’area pazienti psichiatrici il personale dell’Asl lavora sotto un gocciolamento continuo”. Poi aggiunge: “È un quadro che pone dubbi sull’effettività della tutela. C’è una palese illegalità. Una grave inerzia nel risolvere una situazione per la quale nessuno sembra avere il potere di intervenire”. Pure la scelta di fare trasferimenti in altri istituti non è sempre una soluzione poiché in molti casi si allontana il detenuto dai suoi affetti.\nL’Altro Diritto: “Detenuti ormai rassegnati” - “C’è un clima di rassegnazione - sottolinea il professor Emilio Santoro, presidente del comitato scientifico di Altro Diritto - Tra cimici, infiltrazioni e mancanza di acqua calda, i detenuti credono che difficilmente qualcosa migliorerà. Da marzo nella settima sezione sono senza corrente elettrica: le persone ci hanno detto che ormai si sono abituati”. Nel 2024 circa 200 detenuti avevano avanzato reclami, sostenuti dall’associazione, per condizioni di vita inaccettabili. Nel 2025 presentata un’altra settantina di reclami. C’è pure un caso del 2023 finito alla Corte europea dei diritti dell’uomo che a breve dovrà essere discusso. “Spero che quest’anno si riesca almeno a costruire un sistema che aiuti le persone che escono da Sollicciano a non finire più in uno stato di totale abbandono” aggiunge Santoro.\nGli appelli di Pantagruel e del garante - Ci sono “problemi irrisolti” rimarca Stefano Cecconi, vicepresidente di Pantagruel, l’associazione di volontari impegnata nel penitenziario. “A dicembre ci siamo incontrati con la nuova direttrice e si è assunta impegni per un cambiamento. È un’apertura di comunicazione importante. Il percorso è lungo: è stato aggiustato uno dei tre ascensori guasti, abbiamo chiesto il ripristino dello sportello automatico delle Poste e di migliore alcune aree, come quella dei colloqui. In altre zone ci sono ancora i secchi”. Il Comune nei giorni scorsi, come detto dalla sindaca Sara Funaro.\nIl Comune nei giorni scorsi, come detto dalla sindaca Sara Funaro, creerà un tavolo permanente per Sollicciano, “che è come un piccolo paese in cui vivono od operano mille persone - dice il garante Giancarlo Parissi - e in cui serve portare anche progetti positivi: valorizzazione della scuola, lavoro, sport, cultura. Oltre metà dei detenuti ha problemi di salute mentale o tossicodipendenze”.",
    "author": "Andrea Vivaldi\nLa Repubblica",
    "source": "La Repubblica",
    "published_date": "2026-01-03"
  },
  "https://ristretti.org/firenze-una-sequela-allarmante-di-eventi-su-sollicciano-servono-risposte": {
    "title": "Firenze. “Una sequela allarmante di eventi, su Sollicciano servono risposte”",
    "link": "https://ristretti.org/firenze-una-sequela-allarmante-di-eventi-su-sollicciano-servono-risposte",
    "content": "di Jacopo Storni\nCorriere Fiorentino, 3 gennaio 2026\n“Quanto accaduto a Sollicciano è un fatto gravissimo che non può essere liquidato come un episodio isolato: situazioni di emergenza e condizioni di degrado sono ormai all’ordine del giorno all’interno di questo carcere. È una normalità inaccettabile, che denunciamo da tempo, quello che si è verificato è solo l’ennesimo di una sequela allarmante di eventi che dimostra in modo tangibile quanto nel penitenziario si viva in una condizione strutturalmente insostenibile, un tema su cui sono necessarie risposte non più rinviabili a livello nazionale”. Così l’assessore al Welfare Nicola Paulesu sull’incendio avvenuto mercoledì in un padiglione del carcere di Sollicciano.\nParole simili arrivano dal deputato dem Federico Gianassi: “L’incendio scoppiato rappresenta l’ennesimo fatto di estrema gravità che non può essere minimizzato né archiviato come un episodio isolato. Ancora una volta emergono le condizioni critiche in cui versa il penitenziario. Quanto accaduto mette a rischio l’incolumità delle persone detenute, del personale penitenziario e di tutti coloro che operano all’interno dell’istituto. È inaccettabile che luoghi che dovrebbero garantire sicurezza e rispetto dei diritti fondamentali si trasformino in contesti potenzialmente pericolosi”.",
    "author": "Jacopo Storni\nCorriere Fiorentino",
    "source": "Corriere Fiorentino",
    "published_date": "2026-01-03"
  },
  "https://ristretti.org/lucca-cosi-il-carcere-di-san-giorgio-e-diventato-il-piu-sovraffollato-ditalia": {
    "title": "Lucca. “Così il carcere di San Giorgio è diventato il più sovraffollato d’Italia”",
    "link": "https://ristretti.org/lucca-cosi-il-carcere-di-san-giorgio-e-diventato-il-piu-sovraffollato-ditalia",
    "content": "noitv.it, 3 gennaio 2026\nL’avvocato Enrico Vincenzini, presidente toscano dell’Associazione Antigone, che lotta per garantire diritti e garanzie nel sistema penale e penitenziario, spiega cosa si potrebbe fare per migliorare la situazione di San Giorgio e di tante altre Case di reclusione. Nonostante una delle tre sezioni del carcere di Lucca sia chiusa ormai da tantissimi anni, il numero di detenuti non diminuisce, il che ha portato San Giorgio al suo triste primato, come spiega Enrico Vincenzini, avvocato e presidente a livello toscano di “Antigone”, l’associazione che dal 1991 si occupa di garantire diritti e garanzie nel sistema penale e penitenziario, promuovendo una pena che sia in linea con il dettato della Costituzione: “Il carcere di Lucca si conferma tra i più sovraffollati. Anzi, quest’anno ha vinto il primato di carcere più sovraffollato d’Italia con un tasso di affollamento del 243%. A gennaio 2025 erano presenti 80 detenuti e già c’era emergenza. A fine novembre i detenuti erano aumentati a 92”.\nIn San Giorgio, ex convento di clausura cinquecentesco diventato prigione in epoca napoleonica, a preoccupare sono anche le condizioni igieniche. “Devo dire”, spiega Vincenzini, che nel carcere di Lucca l’area trattamentale, ovvero l’area in comune dove i detenuti svolgono le attività, è stata rifatta recentemente e quindi è in condizioni migliori rispetto alla media che troviamo spesso in Toscana e sul territorio nazionale. Mentre invece le camere per il pernottamento non sono state sottoposte a interventi strutturali e di manutenzione ordinaria e straordinaria e quindi vivono ancora una condizione di disagio strutturale e anche di violazione delle norme igieniche, con tutto quello che ne consegue”.\nMa quali sono, secondo l’associazione Antigone, i possibili provvedimenti per migliorare la situazione? Sostanzialmente due: “La prima sarebbe quella di un provvedimento di clemenza; un indulto. Perché in questo momento all’interno delle carceri si vive una violazione continua e quotidiana, senza alcun tipo di presa di responsabilità da parte della politica, dei diritti della dignità dell’uomo, e si tratta di violazioni gravissime sotto il profilo giuridico. Per la seconda, dovremmo pensare a delle soluzioni strutturali a lunga gittata, e sotto questo profilo vi è per esempio la proposta di ampliare l’accesso alle misure alternative alla detenzione, come l’affidamento ai servizi sociali, che in questo momento è permesso solo sotto i quattro anni dalla fine della pena. Potremmo portare questo limite oggettivo ai sei anni. E inoltre effettuare anche un’opera di decriminalizzazione di alcune condotte che portano all’interno del carcere tantissimi detenuti pur con pene abbastanza basse, anche per vari reati di recente introduzione”. E, naturalmente, sarebbero urgenti anche interventi infrastrutturali, con la costruzione di edifici carcerari moderni, che facilitino il lavoro e lo studio e, in definitiva, la risocializzazione dei detenuti, secondo quanto previsto dalla Costituzione.",
    "author": null,
    "source": "Ristretti Orizzonti",
    "published_date": "2026-01-03"
  },
  "https://ristretti.org/oristano-evade-dalla-colonia-penale-di-is-arenas-per-tornare-a-massama-meglio-il-carcere": {
    "title": "Oristano. Evade dalla colonia penale di Is Arenas per tornare a Massama: “Meglio il carcere”",
    "link": "https://ristretti.org/oristano-evade-dalla-colonia-penale-di-is-arenas-per-tornare-a-massama-meglio-il-carcere",
    "content": "L’Unione Sarda, 3 gennaio 2026\nIl detenuto spiega in una lettera la scelta che lo ha portato a percorrere ben 18 chilometri a piedi sotto la pioggia per tornare a casa. Meglio il carcere di Massama della colonia penale di Is Arenas. Ne è convinto Manuel Medda, il 48enne di Arcidano che nei giorni scorsi si è allontanato dalla struttura nel territorio di Arbus e ha percorso 18 chilometri a piedi per tornare a casa e poi finire di nuovo in cella. E ne spiega i motivi in una lettera indirizzata ai lettori de L’Unione Sarda. “Vorrei che tutti sapessero come si sta in quella struttura abbandonata”.\nMedda ricorda di essere arrivato a Is Arenas a fine estate ma in questi quattro mesi ci sarebbero stati molti problemi. “Non funziona nulla - scrive - aspettavo che mi chiamassero gli educatori per avere un permesso ma nulla. Nessuna risposta nemmeno dagli psicologi”. E ancora condizioni difficili: “In una cella per due, eravamo in sei - aggiunge - io non fumo ma sono stato sistemato in un ambiente per fumatori. Tutte le persone che arrivano qui, chiedono di essere trasferite perché si finisce per cadere in depressione”.\nMedda racconta di aver subito anche piccoli dispetti “non mi davano le scarpe per andare al colloquio, sarei dovuto andare in pantofole” racconta. Alla fine la scelta di scappare. “Il 22 dicembre scorso mi sono allontanato e ho percorso 18 chilometri, lungo la costa e fino a casa, ad Arcidano”. Il tempo di una doccia e la chiamata all’avvocato di fiducia, il legale Fabio Costa, che lo ha subito accompagnato in carcere a Massama. Adesso Medda rischia comunque la denuncia per evasione dalla colonia penale.",
    "author": null,
    "source": "Ristretti Orizzonti",
    "published_date": "2026-01-03"
  },
  "https://ristretti.org/lecce-luciana-delle-donne-gli-scarti-sono-le-materie-prime-con-cui-creiamo": {
    "title": "Lecce. Luciana Delle Donne: “Gli scarti sono le materie prime con cui creiamo”",
    "link": "https://ristretti.org/lecce-luciana-delle-donne-gli-scarti-sono-le-materie-prime-con-cui-creiamo",
    "content": "di Ilaria Dioguardi\nvita.it, 3 gennaio 2026\nNel nuovo anno, cosa portiamo e riscopriamo? Luciana Delle Donne non ha dubbi: gli scarti. Partendo dai tessuti dismessi e donati da aziende dell’indotto tessile, con Made in Carcere donne e uomini che stanno scontando una pena vengono formati e inseriti in un processo produttivo e creativo. L’imprenditrice leccese: “Con l’utilizzo degli scarti la creatività, l’ingegno di un prodotto hanno il gusto della vittoria”. Made in Carcere, ideato da Luciana Delle Donne, prova ogni giorno a contaminare la società economica e civile, attraverso la promozione e la diffusione del modello di “economia rigenerativa”. Un modello di impresa etica basato su principi di rigenerazione e consapevolezza delle persone emarginate, che tutela l’inclusione sociale e riduce l’impatto ambientale, determinando così nel tempo un cambiamento sistemico su tutto il territorio.\nAttivo nei penitenziari di Lecce, Trani, Taranto, Matera e nell’istituto minorile di Bari, Made in Carcere permette di avviare un percorso di riabilitazione e reinserimento sociale. Il marchio nasce nel 2007 grazie a Luciana Delle Donne, fondatrice di Officina Creativa, una cooperativa sociale non a scopo di lucro. Si producono manufatti “diversa(mente) utili”: borse, abiti e accessori, originali e tutti colorati. “Le donne coinvolte attualmente sono una ventina, tra formazione e assunzione”, dice Delle Donne.\nTra consapevolezza e creatività - “La cosa importante è condividere la consapevolezza, con un pubblico più ampio, che la strada giusta da percorrere è quella di aiutare le persone a risalire un gradino di benessere. Quello che osservo è che è fondamentale che quante più persone condividano la necessità di aiutare gli altri, che siano consapevoli che far bene fa bene a tutti”, dice Delle Donne. “La mia filosofia di vita è aiutare gli altri a crescere, secondo me la parola chiave è consapevolezza da una parte e creatività dall’altra. Da una parte, bisogna aiutarsi, aiutare e ricostruire, e dall’altra parte non bisogna piangersi addosso e lavorare tanto. Il made in Italy, la bellezza e l’artigianalità italiana vengono fuori dalla fatica, dalla passione, dal desiderio di evolvere e di emergere dalla mediocrità e dall’indifferenza”.\nInsistere sulla contaminazione - Su cosa bisogna puntare per vincere la sfida del cambiamento? “Continuare ad insistere sulla contaminazione. Tutti quelli che riescono ad incontrare progetti come Made in carcere se ne innamorano, 20 anni dopo incontriamo ancora persone che tengono con sé il primo braccialetto come una reliquia, è un segnale di accettazione e di condivisione di questi modelli di esistenza. Si chiama economia circolare, rigenerativa, trasformativa ma è un modo di esistere”, prosegue. “Non dobbiamo prenderci cura solo delle persone, ma anche dell’ambiente perché viviamo su questo pianeta mentre ne stiamo abusando”.\nIl recupero degli scarti - Partendo dai tessuti di scarto dismessi e donati da aziende dell’indotto tessile, donne e uomini che stanno scontando una pena in carcere vengono formati e inseriti in un processo produttivo e creativo, grazie a Made in Carcere. “Nel processo in cui recuperiamo tutti gli scarti e realizziamo oggetti bellissimi è la creatività a farla da padrona. E la creatività messa in mano a persone che sono in stato di detenzione è esplosiva perché non hanno possibilità di dire chi sono, cosa stanno facendo per ricostruire la propria vita”, continua Delle Donne.\n“Noi le facciamo vivere nella bellezza, con degli arredi stupendi: nelle carceri abbiamo arredato degli spazi con mobili antichi e dipinto i muri con tanti colori, abbiamo pitturato il cielo con le nuvole per simboleggiare un ambiente familiare e la libertà. Le donne che lavorano con Made in carcere la libertà se la stanno ricostruendo, mentre ricostruiscono la loro “cassetta degli attrezzi”, e lo stanno facendo attraverso il lavoro. Io le stresso, queste donne devono capire che il mercato è aggressivo, che c’è tanta competizione. Tutto nasce dalla cura dei particolari, che genera la sostanza”.\nCosa mettere nella “cassetta degli attrezzi” del nuovo anno? “Sicuramente gli scarti, che sono le materie prime con cui creiamo, sono i nostri “gioielli”. Sono come dei frutti che raccogli perché altrimenti andrebbero al macero. Negli scarti c’è una ricchezza intrinseca, ancora più interessante: è qualcosa che altri butterebbero via. Con l’utilizzo degli scarti la creatività, l’ingegno di un prodotto hanno il gusto della vittoria. Nella “cassetta degli attrezzi” di queste donne ci vanno la consapevolezza, la dignità che stanno costruendo, insieme alla creatività e alla passione”.\n“Il Bil, Benessere interno lordo, è un progetto che si propone di potenziare ed estendere il modello strategico ed operativo di Made in Carcere. La cosa interessante è comprendere che questa è la via del benessere. Supportiamo oltre 20 sartorie sociali di periferia, ora ne stiamo lanciando altre cinque in tutta Italia: a Udine, Lecco, Palermo, Cagliari e Lecce. Noi lavoriamo in particolare dentro le carceri, ma anche fuori ci sono realtà che hanno bisogno di una “spinta”, di una testimonianza di fiducia. Lavoriamo anche con donne vittime di violenza e di sfruttamento”, dice Delle Donne. “Ma la parola “vittima” io non vorrei sentirla nominare, sono persone che stanno vivendo un momento difficile e hanno bisogno di essere accompagnate. Noi insegniamo loro un lavoro e le assumiamo”.\nCostruire un carcere consapevole - “La ricchezza che danno le persone che incontro in carcere è che capisco quanto è importante la libertà da una parte, ma anche quanto è importante ognuno di noi con il semplice ascolto. Il mio desiderio è costruire un carcere consapevole, vorrei portare le persone fuori a lavorare sia con lavori socialmente utili sia con la progettualità”, prosegue Delle Donne. “Invece di un approccio punitivo, pensiamo ad un approccio costruttivo, in modo che le persone abbiano un potere decisionale e di ricostruire la propria vita”.\nNel luglio 2024, divampò un incendio in carcere a Lecce, nello spazio dei laboratori sartoriali di Made in Carcere, chiamati “La Maison”. “Attraverso una raccolta fondi, abbiamo ricostruito lo spazio come era prima. Le detenute hanno detto: “Abbiamo sofferto di più quando abbiamo visto incendiare la nostra Maison, che quando siamo state arrestate”. Hanno visto andare in fumo il loro segno di libertà, la loro ricostruzione”.",
    "author": "Ilaria Dioguardi",
    "source": "vita.it",
    "published_date": "2026-01-03"
  },
  "https://ristretti.org/modena-consiglio-comunale-in-carcere-accendere-riflettori-su-problemi-e-criticita-del-s-anna": {
    "title": "Modena. Consiglio comunale in carcere: “Accendere riflettori su problemi e criticità del S. Anna”",
    "link": "https://ristretti.org/modena-consiglio-comunale-in-carcere-accendere-riflettori-su-problemi-e-criticita-del-s-anna",
    "content": "Il Resto del Carlino, 3 gennaio 2026\nGiovedì 15 gennaio alle 15 il Consiglio comunale di Modena al gran completo si trasferirà… in carcere. Per la prima volta infatti la seduta, alla quale parteciperà anche il sindaco Massimo Mezzetti, sarà al Sant’Anna e non in piazza Grande. La decisione è maturata nei mesi scorsi dopo che nel 2024 tutti i rappresentati politici aveva partecipato ad una visita nella casa circondariale per verificare direttamente spazi, celle, sovraffollamento e problemi vari già in parte segnalati nella relazione della garante comunale per i diritti dei detenuti, Laura De Fazio.\n“Dopo la visita, nel settembre del 2024 - spiega il presidente del Consiglio comunale di Modena, Antonio Carpentieri - e il consiglio comunale di novembre dello stesso anno, vogliamo fare un passo in più, un atto simbolico e importante. Vogliamo che arrivi il messaggio forte e chiaro che la comunità modenese è attenta a quello che stanno vivendo i detenuti in carcere, soprattutto dopo i tantissimi atti di autolesionismo che si sono registrati nell’ultimo anno. C’è evidentemente un grande malessere che non possiamo ignorare, malessere dovuto in particolare al sovraffollamento e a una struttura che è un po’ datata. Inoltre dobbiamo, come comunità cittadina, fare di più sul fronte dell’integrazione: solo 100 detenuti su oltre 500 riescono a ‘uscire’ per svolgere attività extracarcerarie, gli altri no. E questo dipende dal fatto che non c’è, evidentemente, un’offerta giusta per loro. Ecco perché è nostro dovere accendere i riflettori. Il 15 gennaio non sarà solo una passerella, posso assicurarlo a tutti. Parleremo del carcere, dei detenuti e faremo anche parlare i detenuti per sentire direttamente dalla loro voce quale è la situazione”.\nDurante il consiglio comunale dell’anno scorso la garante De Fazio si è soffermò anche sul diritto all’affettività delle persone detenute, riconosciuto dalla Corte costituzionale: “Uno degli aspetti oggetto di allarme generale, anche per l’istituto di Modena - disse in aula - rispetto a condotte autolesive è proprio legato ai rapporti affettivi e con i familiari. La sentenza della Corte costituzionale rappresenta una svolta significativa affermando la necessità che vengano garantiti alle persone ristrette colloqui privati con i propri partner: occorre trovare spazi adeguati, anche al di fuori della struttura, prevedendo colloqui non sotto la sorveglianza visiva. I rapporti affettivi e familiari sono indispensabili anche rispetto alla funzione rieducativa della pena, perché sono uno dei maggiori fattori di motivazione”.\nIl direttore della Casa circondariale, Orazio Sorrentini, evidenziò invece la difficoltà di dirigere un carcere “ancor più quando è afflitto da varie carenze e quanto più c’è sovraffollamento; un problema comune a quasi tutte le carceri italiane. Il carcere di Modena ha 34-35 anni e, dei due padiglioni, quello vecchio ne dimostra anche di più, in quanto presenta difetti strutturali legati alla sua vetustà: la decisione di destinare risorse al carcere è una scelta politica che va fatta ai più alti livelli”. Sorrentini inoltre sottolineò che il recupero e il reinserimento di un detenuto non dovrebbe essere un tema divisivo, che occorre creare più opportunità per i detenuti e che “il principio cardine per il recupero è quello della individualizzazione del trattamento”.",
    "author": null,
    "source": "Ristretti Orizzonti",
    "published_date": "2026-01-03"
  },
  "https://ristretti.org/siracusa-il-carcere-di-cavadonna-adesso-e-al-collasso": {
    "title": "Siracusa. “Il carcere di Cavadonna adesso è al collasso”",
    "link": "https://ristretti.org/siracusa-il-carcere-di-cavadonna-adesso-e-al-collasso",
    "content": "di Francesco Nania\nLa Sicilia, 3 gennaio 2026\nStato di emergenza dopo la rivolta dei detenuti, ispezione del deputato Spada. La recente protesta silenziosa dei detenuti, sfociata in una sommossa, sedata dall’impiego di un consistente numero di agenti di polizia penitenziaria, ha messo ancora una volta in evidenza le problematiche irrisolte nella casa circondariale di Cavadonna. Una situazione complessa che ha spinto il deputato regionale del Partito democratico, Tiziano Spada, ad eseguire un’ispezione nella struttura detentiva siracusana. “Il carcere di Cavadonna ha bisogno di interventi strutturali - ha detto Spada a conclusione del sopralluogo - che garantiscano l’aumento degli organici e dei servizi erogati, permettendo agli agenti di Polizia Penitenziaria di migliorare la qualità del proprio lavoro e ai detenuti di affrontare in maniera dignitosa il periodo di detenzione”.\nOltre alla visita in diversi reparti e a un confronto con gli agenti penitenziari e con i detenuti, il parlamentare ha incontrato il direttore del carcere. “Ho scelto di attuare l’ispezione per raccogliere il grido d’allarme lanciato dai detenuti, che nei giorni scorsi sono stati protagonisti di una protesta, e dal sindacato di polizia penitenziaria che ha posto l’accento sulle difficoltà degli agenti in considerazione del sovraffollamento delle strutture carcerarie e degli organici di polizia sempre più stringati”, sottolinea Spada.\nLa Casa circondariale siracusana ospita oltre seicento persone, in condizioni igienico-sanitarie non ottimali. “È emersa - dice Spada - l’assenza di un numero adeguato di agenti per gestire l’alto numero di detenuti presso la struttura siracusana. Dal lato dell’Asp, l’assenza di medici specialisti in struttura e il continuo spostamento dei detenuti per le visite comportano disagi gestionali. Chi sta scontando la pena lamenta anche l’assenza di alcuni servizi fondamentali come la possibilità di usufruire dell’acqua calda durante le ore diurne e la presenza infestante delle cimici da letto, che non consentono di espletare la pena in maniera dignitosa. Sul punto, segnalo che la sanificazione degli ambienti è in corso e mi è stato garantito che a breve verranno bonificate tutte le aree del carcere”. Il deputato regionale, auspica che per l’anno appena entrato si ponga rimedio alle carenze. “Per fare questo - dice - servono investimenti economici sulle carceri, portando avanti iniziative che migliorino e tutelino sia i detenuti sia gli agenti di Polizia Penitenziaria”.",
    "author": "Francesco Nania\nLa Sicilia",
    "source": "La Sicilia",
    "published_date": "2026-01-03"
  },
  "https://ristretti.org/cremona-emergenza-in-carcere-la-pressione-dei-numeri-mette-a-rischio-sicurezza-e-gestione": {
    "title": "Cremona. Emergenza in carcere: la pressione dei numeri mette a rischio sicurezza e gestione",
    "link": "https://ristretti.org/cremona-emergenza-in-carcere-la-pressione-dei-numeri-mette-a-rischio-sicurezza-e-gestione",
    "content": "laprovinciacr.it, 3 gennaio 2026\nUna delegazione di amministratori cremaschi ha visitato Ca’ del Ferro. A destare apprensione sono il sovraffollamento, le carenze di personale e la tipologia dei reati. Una delegazione di amministratori locali cremaschi è stata in visita nei giorni scorsi alla casa circondariale di Cremona: Edoardo Vola, vicesindaco di Casaletto Vaprio e consigliere provinciale, Damiano Cattaneo, sindaco di Capralba e membro nel Comitato Ristretto dell’assemblea dei sindaci, Alessio Maganuco, presidente di Arci Porto sicuro, Elena Crotti della segreteria provinciale del Pd e Matteo Cigognini, segretario provinciale dei Giovani democratici. “Abbiamo potuto constatare la persistenza di una situazione di forte criticità legata al sovraffollamento dell’istituto: infatti a fronte di una capienza regolamentare di 380 posti, la popolazione detenuta attualmente sfiora le 600 unità. Di queste, circa il 40% sono italiani ed il restante di nazionalità straniera”.\nIl dato relativo ai cosiddetti giovani adulti, detenuti di età compresa tra i 18 e i 25 anni: se ne contano 53, molti dei quali trasferiti dal carcere minorile Beccaria, spesso dunque neo-maggiorenni. Per quanto riguarda la composizione dei reati, tra i detenuti stranieri prevalgono condanne per reati di natura patrimoniale e legati agli stupefacenti, con situazioni spesso riconducibili a condizioni di fragilità e marginalità sociale. Tra i detenuti italiani si registra invece un aumento dei reati legati ai maltrattamenti in ambito familiare. Anche sul fronte del personale persiste una situazione che desta preoccupazione. Gli agenti di Polizia penitenziaria in servizio a Ca’ del Ferro sono attualmente 141, a fronte di una dotazione organica prevista di circa 154 unità.",
    "author": null,
    "source": "Ristretti Orizzonti",
    "published_date": "2026-01-03"
  },
  "https://ristretti.org/bologna-dietro-le-sbarre-oltre-la-coscienza-un-viaggio-nellumanita-del-carcere": {
    "title": "Bologna. “Dietro le sbarre, oltre la coscienza”: un viaggio nell’umanità del carcere",
    "link": "https://ristretti.org/bologna-dietro-le-sbarre-oltre-la-coscienza-un-viaggio-nellumanita-del-carcere",
    "content": "di Luigia Aristodemo\ndire.it, 3 gennaio 2026\nAndrà in onda oggi alle ore 12.00, sul canale 122, la nuova e intensa puntata del documentario “Dietro le sbarre - Oltre la coscienza”, girata all’interno della realtà carceraria di Bologna. Un racconto profondo che va oltre le mura e le sbarre, per restituire allo spettatore uno sguardo autentico sull’universo penitenziario, fatto di responsabilità, percorsi di recupero e riflessione interiore. La puntata si distingue per il suo taglio umano e consapevole, capace di mettere al centro la persona, prima ancora del detenuto, interrogandosi sul significato della pena, sulla funzione rieducativa del carcere e sul valore della coscienza come primo passo verso il cambiamento.\nA guidare questa realtà complessa è la direttrice Rosa Alba Casella, che offre una visione lucida e concreta del lavoro quotidiano svolto all’interno dell’istituto, tra difficoltà strutturali e impegno costante per garantire dignità, diritti e percorsi di reinserimento. Accanto a lei, il Provveditore Sergio Di Gregorio, che approfondisce il ruolo dell’amministrazione penitenziaria e l’importanza di un sistema che sappia coniugare sicurezza e umanità. Fondamentale anche il contributo della funzionaria giuridico-pedagogica Angela Bucci, che racconta il valore dei percorsi educativi e trattamentali, strumenti essenziali per accompagnare i detenuti in un cammino di consapevolezza e responsabilizzazione.\nA completare il quadro, l’intervento del Primo Dirigente di Polizia Penitenziaria, Annunziata Nudo, Comandante, che illustra il ruolo centrale della Polizia Penitenziaria nel garantire sicurezza, legalità e ordine, senza mai perdere di vista la dimensione umana del proprio operato quotidiano. “Dietro le sbarre - Oltre la coscienza” non è solo un documentario, ma un invito alla riflessione collettiva: perché comprendere il carcere significa comprendere una parte fondamentale della nostra società. Un racconto necessario, che rompe stereotipi e accende una luce su un mondo spesso invisibile, ma profondamente umano.",
    "author": "Luigia Aristodemo",
    "source": "dire.it",
    "published_date": "2026-01-03"
  },
  "https://ristretti.org/messina-unora-di-arcobaleno-per-i-figli-dei-detenuti": {
    "title": "Messina. “Un’ora di arcobaleno” per i figli dei detenuti",
    "link": "https://ristretti.org/messina-unora-di-arcobaleno-per-i-figli-dei-detenuti",
    "content": "tempostretto.it, 3 gennaio 2026\nIniziativa dei volontari di Crivop Italia Odv: “Un’ora di arcobaleno” per i figli dei detenuti. “Un momento di gioia e vicinanza dedicato ai più piccoli”. Sabato 3 gennaio, a partire dalle ore 9.00, presso la sede operativa della Crivop in via Consolare Valeria n. 19 a Messina (di fronte alla Casa circondariale), si terrà l’evento promosso dall’organizzazione di volontariato penitenziario. E che nasce con l’obiettivo di offrire ai bambini e ai ragazzi “un momento di serenità, gioco e spensieratezza, attraverso attività ludiche e di animazione, in un contesto accogliente e inclusivo”.\n“I figli dei detenuti sono spesso le vittime invisibili della detenzione” - Spiegano i volontari: “I figli dei detenuti rappresentano spesso le vittime invisibili della detenzione: iniziative come questa intendono richiamare l’attenzione sull’importanza di prendersi cura anche di loro, sostenendoli sul piano umano, emotivo e relazionale”.\n“Questo primo evento nasce dal desiderio di regalare un sorriso ai figli dei detenuti, che troppo spesso pagano conseguenze non loro - dichiara Michele Recupero, fondatore della Crivop Italia ODV. Un’ora di arcobaleno vuole essere un segno concreto di vicinanza e di speranza, affinché nessun bambino si senta dimenticato”.\nAll’iniziativa sono stati invitati la Garante dei diritti dei detenuti, Lucia Risicato, e il Garante per i diritti dell’infanzia e dell’adolescenza del Comune di Messina Giovanni Amante, a testimonianza dell’attenzione istituzionale verso i minori e le famiglie coinvolte dalla realtà della detenzione. La Crivop opera da anni a fianco delle persone detenute, delle loro famiglie e dei minori, promuovendo percorsi di sostegno, inclusione e reinserimento sociale sul territorio.",
    "author": null,
    "source": "Ristretti Orizzonti",
    "published_date": "2026-01-03"
  },
  "https://ristretti.org/sulmona-dietro-le-sbarre-cuori-liberi-il-giubileo-dei-detenuti": {
    "title": "Sulmona. Dietro le sbarre, cuori liberi: il Giubileo dei detenuti",
    "link": "https://ristretti.org/sulmona-dietro-le-sbarre-cuori-liberi-il-giubileo-dei-detenuti",
    "content": "di Erika Fossati\ndiocesisulmona-valva.it, 3 gennaio 2026\nIl 14 dicembre 2025, la Casa di Reclusione di Sulmona ha vissuto un evento straordinario per il Giubileo dei detenuti: un’esperienza di arte, musica e preghiera che ha toccato il cuore di chi era presente, portando lacrime, commozione e una rinnovata speranza. L’iniziativa “Segni di speranza per i detenuti” ha visto collaborare il gruppo degli Artisti per Dio #concreandopergeù, l’Associazione Holy Dance di Suor Anna Nobili, il gruppo del Rinnovamento nello Spirito Santo di Sulmona, insieme alla diocesi di Sulmona-Valva, il cappellano e la direzione del carcere, in un’atmosfera dove la presenza dello Spirito Santo sembrava tangibile.\nQuando Gesù entrò nella sinagoga di Nazaret, lesse dal profeta Isaia: “Lo Spirito del Signore è sopra di me; mi ha mandato a portare ai poveri il lieto annuncio, a proclamare ai prigionieri la liberazione e ai ciechi la vista; a rimettere in libertà gli oppressi, a proclamare l’anno di grazia del Signore” (Lc 4,18-19). Quelle parole, pronunciate duemila anni fa, si sono incarnate ancora una volta quella mattina tra le mura del carcere di Sulmona, dove una sessantina di detenuti hanno potuto sperimentare la libertà interiore che solo Cristo può donare.\nLa mattinata si è svolta alternando danze, canti, testimonianze e la presentazione di sette opere pittoriche a tema giubilare, portate davanti ai detenuti perché potessero contemplarle da vicino. Le coreografie della Holy Dance, costruite sui canti della speranza e della liberazione interiore, hanno commosso molti: detenuti e operatori sono arrivati alle lacrime, un segno raro e prezioso in un luogo dove l’emozione viene spesso nascosta come segno di vulnerabilità. Il profeta Isaia aveva già annunciato questa missione di liberazione: “Proclamare la libertà degli schiavi, la scarcerazione dei prigionieri, promulgare l’anno di misericordia del Signore” (Is 61,1-2).\nLe opere pittoriche hanno parlato un linguaggio universale: le catene spezzate da Cristo, i cuori liberi, la visita del Papa ai detenuti, la mano di Gesù che invita, le sbarre che si trasformano in uccelli in volo, la Madonna della Mercede che intercede per i carcerati. Ogni dipinto è stato accolto con applausi e silenzio contemplativo, mostrando come la bellezza possa aprire il cuore anche dove il dolore sembra aver indurito tutto. La dirigente del carcere ha confessato di non essersi aspettata che anche l’arte visiva potesse toccare così profondamente i detenuti, eppure ogni opera ha suscitato commozione, come se quegli uomini vedessero finalmente riflessa la loro sete di libertà.\nIl momento forse più sorprendente è stato vedere uomini abituati a difendersi da ogni emozione lasciarsi finalmente toccare dalla grazia. Un insegnante di religione che lavora in carcere da dieci anni ha confidato di non aver mai visto i detenuti così emozionati. Eppure quella mattina, davanti alla bellezza della danza e dei dipinti, davanti alle testimonianze di vita trasformata da Cristo, le lacrime sono scese, segno che “se il Figlio vi farà liberi, sarete veramente liberi” (Gv 8,36). La libertà che Gesù dona non è solo quella fisica, ma soprattutto quella interiore: la liberazione dal peso della colpa, dall’oppressione del peccato, dalla disperazione che schiaccia.\nAlcuni detenuti hanno preso la parola per ringraziare, sottolineando quanto fosse importante sentirsi “visti” e accompagnati dalla Chiesa locale proprio lì, nel luogo della loro quotidianità ferita. Uno di loro, ha parlato della vita eterna e della speranza del Paradiso, riprendendo temi che erano stati toccati durante l’incontro e mostrandosi profondamente raggiunto dalla Parola. Il cappellano ha condiviso riflessioni scritte da due reclusi, tra cui uno con “fine pena mai”, in cui emergono fede, desiderio di misericordia e attesa del Regno, quasi a ribadire che nessuna storia è definitivamente perduta agli occhi di Dio. Come canta il Salmo 145: “Il Signore libera i prigionieri, il Signore ridona la vista ai ciechi”.\nParticolarmente toccante è stata la testimonianza di un’artista, che ha raccontato la storia di Jacques Fesh e la propria vicenda personale, confessando che senza l’intervento di Cristo anche lei avrebbe potuto finire in carcere. Quella condivisione sincera ha creato un ponte immediato con i detenuti, che si sono sentiti compresi e non giudicati, riconoscendo in quella donna una sorella che ha sperimentato la stessa liberazione che ora era offerta anche a loro. La dirigente della Casa di Reclusione, profondamente toccata dall’evento, si è alzata spontaneamente per prendere la parola, ringraziando per l’iniziativa.\nQuella mattina, pregando prima dell’evento, era uscito un versetto che parlava proprio della misericordia di Dio, del suo desiderio di perdonare e di non abbandonare nessuno. Quelle parole si sono compiute sotto gli occhi di tutti: Dio non ha dimenticato questi fratelli, non li ha abbandonati dietro le sbarre, ma è entrato nel carcere attraverso la bellezza, la musica, la danza e la testimonianza, per dire a ciascuno: “Sei amato, sei prezioso, c’è speranza per te”. Come promette Isaia, “Dio darà loro fedelmente il salario, concluderà con loro un’alleanza perenne” (Is 61,8).\nAlla fine, mentre i detenuti uscivano dalla sala, tutti li hanno salutati con le braccia alzate, in un gesto che avrebbe voluto essere un abbraccio ma che le regole del carcere non permettevano. Eppure, anche quel saluto a distanza è stato un segno tangibile di comunione e di affetto, un modo per dire che la Chiesa non li dimentica e che Cristo continua a visitarli attraverso i suoi discepoli. La dirigente, il cappellano e molti altri hanno espresso il desiderio di ripetere iniziative simili, come se quella mattina si fosse aperta una porta nel cuore del carcere, una porta che lo stesso Signore ha spalancato per continuare la sua opera di liberazione.\nChi ha partecipato porta a casa la certezza che il Vangelo è davvero “buona notizia” anche per chi vive dietro le sbarre, che la promessa di Gesù - “sono venuto a proclamare la liberazione ai prigionieri” - non è una metafora ma una realtà che continua a compiersi oggi. In quella sala, tra tele, veli e canti, il Giubileo ha preso il volto concreto di lacrime, sorrisi e abbracci mancati ma interiormente ricevuti, segno di una libertà che comincia già ora e che nessuna sbarra potrà mai contenere.",
    "author": "Erika Fossati",
    "source": "Il",
    "published_date": "2026-01-03"
  },
  "https://ristretti.org/televisione-gomorra-le-origini-ladolescenza-del-male": {
    "title": "Televisione. “Gomorra - Le origini”, l’adolescenza del male",
    "link": "https://ristretti.org/televisione-gomorra-le-origini-ladolescenza-del-male",
    "content": "di Stefano Crippa\nIl Manifesto, 3 gennaio 2026\nDal 9 gennaio su Sky e Now il prequel della serie ispirata all’opera di Roberto Saviano. Sei episodi, quattro diretti da Marco D’Amore. Le regole del marketing: un brand di successo non si abbandona mai, anche se il finale - per una volta - sembra inappellabile. Non sfugge alla regola aurea anche la fiction ispirata all’opera di Roberto Saviano che torna - sotto forma di prequel - dal 9 gennaio in esclusiva su Sky e in streaming su Now, per raccontare - giustappunto - la (mala) educazione dei protagonisti della serie madre durante la loro adolescenza. Così i sei episodi previsti dalla produzione (ma in cantiere l’idea è quella di farne tre stagioni, la seconda già in fase di scrittura), per Gomorra - le origini fotografano in un lungo flashback quella che è la storia dei protagonisti. Fulcro della vicenda è ovviamente il giovanissimo Pietro Savastano (Luca Lubrano), sullo sfondo di una Napoli periferica e misera dove spiccano i palazzoni della neonata Scampia.\nDal contrabbando di sigarette all’alba dell’arrivo dell’eroina che cambierà tutte le regole. Sei episodi, si è detto, prodotti da Sky Studios e da Cattleya - parte di ITV Studios, i primi quattro girati proprio da uno dei protagonisti di Gomorra (era Ciro Di Marzio), Marco D’Amore anche supervisore artistico e co-sceneggiatore del progetto, mentre gli ultimi due sono diretti da Francesco Ghiaccio. “All’inizio ho detto di no - racconta l’attore regista campano - perché nutro un sentimento di profondissima riconoscenza verso questo progetto e verso le donne e gli uomini che lo hanno animato, sostenuto, pensato, realizzato. La possibilità che mi è stata data di esordire alla regia mi incuteva timore, e poi temevo di battere una strada che forse avevamo percorso. E invece sono stato smentito, perché già quando eravamo agli albori della scrittura si intuiva un respiro, un profumo, una intenzione completamente diversa rispetto all’originale”.\nLa serie apre su un tg del 1977 dove si dice che un bambino su sette a Napoli non raggiunge il primo anno di età: “Sono ragazzi che non sognano i sogni che dovrebbero fare i bambini - sottolinea D’Amore - e fa scoprire il presente con tanti bambini che stanno crescendo nella guerra. Così mi sono chiesto per Pietro: per essere così da bambino di cosa è stato privato?”. Il diciassettenne Luca Lubrano riveste i panni di Pietro Savastano, il boss senza pietà: “Il mio personaggio è ancora innocente, ha ancora uno sguardo malinconico ma che con il trascorrere del tempo si trasformerà in uno sguardo feroce”.\nAccanto a lui sempre una giovanissima Imma (interpretata da Tullia Venezia): “Imma viene da un contesto diverso perché vive nella parte più ricca di Napoli. Eppure si troverà di fronte a delle scelte da fare che poi determineranno il suo futuro e la porteranno ad essere quella che tutti conosciamo”. A chiusura di ogni episodio, l’inquietante figura di ‘O Paisano (Flavio Furno), malavitoso e detenuto in carcere che sogna una malavita ancora più feroce e legata al concetto di “famiglia”, (a tessere le fila con l’esterno è la sorella) il cui riferimento è palesemente Raffaele Cutolo e la “nuova camorra”.",
    "author": "Stefano Crippa\nIl Manifesto",
    "source": "Il Manifesto",
    "published_date": "2026-01-03"
  },
  "https://ristretti.org/televisione-gomorra-nel-prequel-due-giovanissime-attrici-sono-imma-e-scianel-da-adolescenti": {
    "title": "Televisione. Gomorra, nel prequel due giovanissime attrici sono Imma e Scianel da adolescenti",
    "link": "https://ristretti.org/televisione-gomorra-nel-prequel-due-giovanissime-attrici-sono-imma-e-scianel-da-adolescenti",
    "content": "di Valerio Cappelli\nCorriere della Sera, 3 gennaio 2026\n“Ci ispiriamo a Sorrentino e Leone”. Dal 9 gennaio, diretto da Marco D’Amore, il prequel della saga italiana più venduta al mondo: 190 paesi. Parlano le ragazze della nuova serie, Tullia Venezia e Fabiola Balestrieri. Fine Anni 70. A Napoli comanda il contrabbando, la droga verrà poi. Siamo all’alba della saga. Le nuove ragazze di Gomorra si chiamano Tullia Venezia e Fabiola Balestriere. La prima ha 19 anni e interpreta Donna Imma, la futura moglie del boss Savastano. L’altra sarà la camorrista Scianel, unica donna di un mondo dominato da maschi, e qui di anni ne ha 22. Da adulte diventeranno spietate. Ma le vediamo giovanissime, anche se Scianel è già madre, vittima della gelosia del marito, molto più grande di lei.\n“Gomorra - Le origini”, dal 9 gennaio su Sky e in streaming su Now, ci riporta a come tutto è iniziato. Dal romanzo di Saviano, è la serie tv più venduta all’estero: oltre 190 paesi. Marco D’Amore, “leggendario” Ciro, ora è regista dei primi quattro episodi (gli ultimi due li dirige Francesco Ghiaccio), supervisore artistico e cosceneggiatore. Tullia ci racconta Imma da adolescente: “Figlia di due gioiellieri che hanno il negozio a Secondigliano, nasce nella parte ricca di Napoli. Va al Conservatorio e vuole trasferirsi a New York. Non conosce le difficoltà della vita, i genitori la tengono al riparo”. Casualmente, alla fermata dell’autobus, conosce Pietro Savastano (Luca Lubrano), cresciuto senza padre né madre, si barcamena tra piccoli furti e lavoretti. Sogna ragazze, auto, cene eleganti. Ma il sogno più grande è diventare il re del quartiere. Donna Imma lo seguirà.\nPoi c’è Scianel, e Fabiola dice che “non può far nulla contro la violenza del marito, perché a Secondigliano è intoccabile. Non può scegliere la sua vita. Si rifugia tra i suoi profumi e qualche chiacchiera con la sua amica Imma, aspettando il giorno in cui tutto questo dolore finirà. Imparerà a diventare forte, tenace per poter essere se stessa, finalmente libera”. Tullia Venezia voleva fare questo mestiere fin da piccola, “quando ho interpretato il gatto in una recita di Pinocchio. Ma non mi considero ancora un’attrice. I miei genitori (papà lavora in banca e mamma insegna), mi hanno sempre sostenuto, e così Marco D’Amore. Che consigli mi ha dato? Di essere me stessa. Mi ha rassicurata che mi avrebbe accompagnata per tutto il progetto”. Gli Anni 70? “Erano violenti e colorati, mi piacerebbe che si tornasse ai pantaloni a zampa d’elefante. Gomorra la guardavano in tv i miei genitori, io seguivo altre serie, Stranger Things, Gossip Girl…Mi piacciono i film che mi fanno viaggiare con la mente, portandomi lontano dalla vita ordinaria”.\nFabiola Balestrieri ha 22 anni, anche lei viene da un contesto borghese, papà medico e mamma infermiera, è più strutturata e adulta di Tullia, non foss’altro perché dal 2022 fa parte della squadra di Un posto al sole: “Lì interpreto una ragazza che vive tra Londra e Napoli, nata in una famiglia benestante di Posillipo. Quest’esperienza mi ha fatto capire che è il lavoro che voglio fare, sono abituata a essere fermata per strada per un selfie. Grazie a Un posto al sole non ho mai chiesto la paghetta ai miei, con i primi guadagni ho comprato una macchinetta e mi sono pagata un corso di recitazione”. La Napoli di Gomorra l’ha sfiorata, “alcuni conoscenti hanno imboccato quella strada, e un amico è riuscito a uscire dalla droga”. Al primo provino di Gomorra, in una serie precedente, doveva essere la figlia di Ciro “ma non mi presero, mi dissero che non avevo la faccia giusta per questa serie”.\nLa sua realtà è meno favolistica di Tullia Venezia che, come dice Marco D’Amore, ha il nome di una diva del passato, le piace Monica Vitti ma non ha alcun alcun modello al cinema. Fabiola invece ammira Luisa Ranieri, “la sua naturalezza, è sempre se stessa”, e sogna un ruolo come quello del protagonista di È stata la mano di Dio di Sorrentino (che poi è l’adolescenza del regista): “Una storia che si snoda dal punto di vista di un ragazzo”. Racconta di aver vissuto delle difficoltà a scuola, “la preside e le insegnanti mi remavano contro, dicevano che il mestiere d’attrice non è un lavoro ma un passatempo”. Degli Anni 70 le piace il fatto “che non ci fossero i cellulari, so di andare controcorrente ma è così”.\nFabiola, le origini di Gomorra evocano la prima parte di C’era una volta in America di Sergio Leone, l’iniziazione al crimine. “Sì, è vero, l’ho visto tante volte quel film, in Donna Imma rivedo l’amore impossibile di Noodles, e la stessa futura determinazione”. Ma qual è il film della sua vita? “Ne ho tanti, Interstellar, La vita è bella, Harry Potter che ho omaggiato con un tatuaggio ma soprattutto Il postino, il rapporto di Massimo Troisi con Neruda, l’amicizia difficile da immaginare col poeta, che diventa un valore, un insegnamento”. Cosa chiederebbe a Saviano, se lo avesse davanti? “Come ha fatto ad avere il coraggio che ha avuto”.",
    "author": "Valerio Cappelli\nCorriere",
    "source": "Corriere della Sera",
    "published_date": "2026-01-03"
  },
  "https://ristretti.org/cinema-norimberga-il-diritto-internazionale-per-impedire-che-la-forza-si-travesta-da-ragione": {
    "title": "Cinema. “Norimberga”, il diritto internazionale per impedire che la forza si travesta da ragione",
    "link": "https://ristretti.org/cinema-norimberga-il-diritto-internazionale-per-impedire-che-la-forza-si-travesta-da-ragione",
    "content": "di Pier Giorgio Gawronski\nIl Fatto Quotidiano, 3 gennaio 2026\nDi fronte a “Norimberga” si prova una sensazione rara nel cinema contemporaneo: non tanto l’emozione, quanto il pensiero. È un film che fa un servizio pubblico - soprattutto alle nuove generazioni - ricordando come nasce il diritto internazionale moderno: non come esercizio di retorica, ma come tentativo disperato di impedire che la forza si travesta da ragione. Il processo ai gerarchi nazisti non fu un rituale di vendetta; fu, piuttosto, un esperimento morale. E come tutti gli esperimenti morali seri, mise in luce una crepa profonda che oggi ritroviamo intatta. La crepa emerge in una delle scene più disturbanti del film, quando Hermann Göring discute con un interlocutore americano. Göring non nega i crimini. Non li giustifica. Fa qualcosa di più sottile: accusa gli Alleati di ipocrisia. Voi giudicate noi - dice in sostanza - ma avete schiacciato un bottone a Hiroshima; avete bombardato città; avete ucciso civili. Con quale diritto vi ponete su un piano morale superiore?\nÈ un argomento potente, proprio perché è velenoso. Non mira ad assolvere il nazismo, ma a svuotare di senso qualsiasi giudizio. Se tutti sono colpevoli, allora nessuno può giudicare. Se nessuno può giudicare, il diritto non esiste più. Resta solo la forza. In un’altra scena, gli inglesi discutono del fatto che anche Londra aveva pianificato l’occupazione preventiva della Norvegia, per contenere la Germania. Se anche gli inglesi avevano studiato una guerra di aggressione “preventiva”, come possono condannare i nazisti per aver fatto lo stesso? La trappola è la medesima: non dimostrare che il crimine non c’è stato, ma che il crimine non è giudicabile.\nQuesto è il punto di contatto più inquietante tra Norimberga e il nostro presente. È esattamente lo schema argomentativo usato oggi dai difensori della Russia di Vladimir Putin. L’Occidente - dicono - ha bombardato, invaso, interferito. A volte è vero, a volte no; a volte si è trattato di interventi di polizia internazionale, a volte di operazioni discutibili, talvolta francamente sbagliate. Ma la conclusione che ne traggono è sempre la stessa: poiché l’Occidente non è innocente, non può condannare la Russia. Dunque l’invasione dell’Ucraina non sarebbe giudicabile.\nQui non siamo di fronte a un serio dibattito storico: siamo di fronte al nichilismo morale. L’Unione Sovietica, per quanto repressiva e fallimentare, proponeva almeno un modello alternativo - sbagliato, ma coerente - di organizzazione della società. La Russia di oggi non propone nulla. Non promette benessere, giustizia o progresso. Offre solo una cosa: la demolizione di tutti i valori altrui. Se i diritti umani sono ipocrisia, se il diritto internazionale è una farsa, se la democrazia è una messinscena, allora tutto è lecito.\nÈ un’ideologia della corrosione; e funziona particolarmente bene in Occidente, dove una giusta autocritica storica viene regolarmente trasformata in paralisi morale. I cosiddetti “putiniani” non difendono esplicitamente la Russia, ma preparano l’acqua in cui pesci come Putin possono nuotare indisturbati. Rendono impossibile una reazione compatta delle democrazie e spengono, soprattutto nei più giovani, l’idea che esistano valori degni di essere difesi.\nPrendiamo l’argomento dell’allargamento della Nato, uno dei cavalli di battaglia della propaganda russa. Si dice che la Nato “si sia spinta verso Est”. In realtà è accaduto l’opposto: sono stati i Paesi dell’Europa centro-orientale a chiedere di entrare nella Nato, cioè ad andare verso ovest, fuggendo da un passato che conoscevano fin troppo bene. Non avevano interesse per l’Oriente; non hanno trasferito divisioni corazzate ai confini russi; hanno ospitato, per anni, poche centinaia di soldati americani e alleati, una presenza simbolica pensata per togliere a Mosca ogni dubbio su un eventuale intervento in loro difesa. Non un’offensiva, ma un deterrente minimo.\nLa verità è più semplice e più tragica: la Russia ha capito che non sarebbe mai più stata una grande potenza senza il dominio sui popoli vicini. Questo desiderio imperiale fatale ha spinto Putin ad aggredire l’Ucraina, come Hitler i Paesi vicini in nome di una grandezza mal riposta. Non è un’analogia storica meccanica; è una somiglianza morale: l’idea che la gloria consista nel dominare.\nE qui il film Norimberga ci riporta alla domanda finale, la più scomoda. Se tra ottant’anni Putin sarà ricordato come uno dei grandi criminali di guerra del nostro tempo - e tutto lascia pensare che sarà così - quale giudizio morale ricadrà su coloro che oggi lo giustificano, lo relativizzano, lo “comprendono”? La storia non è tenera con chi confonde il disincanto con la saggezza.\nAnche i tentativi di mediazione contemporanei lo dimostrano. Le trattative promosse da Trump si scontrano con un problema strutturale: negoziare presuppone regole condivise. Ma con chi considera il diritto internazionale nullo, ogni trattativa diventa un esercizio di teatro. C’è, infine, un contrasto che vale la pena ricordare. La gloria imperiale, cercata con la forza, è fragile e sanguinaria. La tradizione cristiana - quella che Putin ama evocare - dice l’opposto: la vera gloria sta nel servire, non nel dominare. È una verità antica e poco spettacolare, ma tremendamente attuale. Norimberga ci ricorda che il diritto internazionale nasce proprio per resistere agli argomenti di Göring. Quando li sentiamo riecheggiare oggi, con accenti diversi ma identica struttura, dovremmo riconoscerli per quello che sono: non critiche all’ipocrisia occidentale, ma tentativi di rendere il mondo ingiudicabile. E un mondo ingiudicabile è sempre un mondo pronto per il prossimo crimine.",
    "author": "Pier Giorgio Gawronski\nIl Fatto Quotidiano",
    "source": "Il Fatto Quotidiano",
    "published_date": "2026-01-03"
  },
  "https://ristretti.org/musica-il-rap-della-diaspora-in-viaggio-con-wissal-houbabi-tra-i-sogni-di-chi-emigra": {
    "title": "Musica. Il rap della diaspora, in viaggio con Wissal Houbabi tra i sogni di chi emigra",
    "link": "https://ristretti.org/musica-il-rap-della-diaspora-in-viaggio-con-wissal-houbabi-tra-i-sogni-di-chi-emigra",
    "content": "di Diana Ligorio\nIl Domani, 3 gennaio 2026\nQuando Wissal Houbabi arriva in Italia dal Marocco, ha tre anni e un nome che in un piccolo paese umbro nessuno sa pronunciare. Selci, 1997: un luogo dove la vita si ripete immobile. “Eravamo tra i pochi immigrati del paese”, ricorda. La sua infanzia si sposta lungo confini, più o meno sottili, più o meno evidenti, tra un “noi” e un “loro”. Lei, senza ancora saperlo, sta imparando a vivere negli interstizi. Figlia di un ambulante e di una casalinga, cresce in una casa in cui lo sfratto è una minaccia ricorrente, il riscaldamento resta spento e la spesa del sabato è un traguardo. “I miei genitori mi hanno insegnato l’umiltà e la determinazione”. L’epifania avviene a undici anni. Un pomeriggio, davanti al televisore, succede una cosa piccola che cambia tutto. Ghetto Gospel del rapper Tupac Shakur irrompe sullo schermo, nella stanza, nella testa di Wissal. Quelle parole le risuonano: differenze, fratellanza, odio, comunità, vivere tra i bianchi.\n“Mi ha reso accessibile a undici anni dimensioni che avevo vissuto ma non nominato”. La parola razzismo le consegna una mappa retroattiva: tutto quello che non aveva compreso della sua infanzia, ora improvvisamente ha un nome. L’hip hop diventa il suo alfabeto politico, il canale con cui trova qualcuno che era passato da lì prima di lei. Nel paesino di collina, Malcolm X e Martin Luther King diventano compagni di strada.\nL’adolescenza è una deviazione forzata: “Mi sono iscritta a un istituto professionale. Non potevo dedicarmi alla creatività che era effimera”. Per andarsene sceglie l’unica possibilità: lavorare. Ristoranti, turni, piatti, valigie che si aprono e si chiudono. Si sposta tra Venezia, Verona, Trento, Trieste. Così si paga l’università - lingue e letterature straniere - e intanto fa esperienza di politica attiva.\nVivere nel mondo - “Da dove vengo è per me una domanda esistenziale. Non mi sono mai sentita radicata in un contesto”. Il risultato è un’identità “da pallina da flipper”: “Cambio spesso residenza. Io sono figlia di immigrati, vivo nel movimento”. Un giorno, è in piazza con un microfono in mano. Parla. Non con il linguaggio rituale dei collettivi. Parla come i rapper che l’hanno cresciuta: diretta, tagliente, piena di immagini. Le sue parole incarnano una prospettiva inedita, “straniante”: “Ero una delle pochissime attiviste immigrate - oggi si direbbe “razzializzate” - che parlava per esperienza diretta”. Così viene invitata, quasi per caso, a un festival di poesia. Ed è lì che avviene la saldatura: “La politica e la poesia si sono manifestate insieme”.\nOggi Houbabi lavora con le istituzioni culturali, ma non dimentica che “l’hip hop è stato il nutrimento per chi non era previsto potesse fruirne: mi ha fatto capire che c’è una necessità, che c’è la giustizia”. Houbabi di base vive a Bologna, all’interno di una comunità diasporica nordafricana e araba: artisti in esilio dal regime egiziano, performer palestinesi, musicisti tunisini, attori siriani, rifugiati politici, alcuni reduci da persecuzioni, “persone che nei loro paesi sono artisti affermati mentre in Italia sono alieni al mondo dell’arte che qui è un mestiere per borghesi - un privilegio, non un lavoro. Per chi vive la precarietà dei documenti, dedicarsi all’arte è impensabile”. Il doppio sigillo che blocca gli artisti della diaspora è noto: un sistema politico che non garantisce stabilità e un sistema dell’arte “chiuso che include nuove voci solo quando diventano feticci, eccezioni”. Lei stessa, quando entra in grandi istituzioni d’arte, sente un sospetto nell’aria: “Come ci è arrivata qui?”. “Dire che gli immigrati con grande talento hanno il diritto a lavorare come artisti è una pretesa. Agli immigrati viene concesso solo il lavoro nel sottoproletariato”.\nQuattro anni fa, con l’associazione culturale Kilowatt a Bologna Houbabi fonda Spore, un festival che nasce dalla parola “diaspora” ma ne rovescia la logica: non dispersione, ma contaminazione. “L’Italia cambierà, che lo voglia o meno”, dice. “Il confine è un luogo d’incontro”. Spore rifiuta la retorica pietistica. È piuttosto una dichiarazione di complessità. “Non uso parole come migrazione o decolonizzazione ma: bellezza, complessità, connessione”. Concetti che partono dal vissuto della diaspora ma che diventano universali.\nL’ultima edizione ruota intorno a “Anime della mia anima”, un omaggio a Khaled Nabhan un martire palestinese. Una frase che diventa una domanda collettiva: cosa significa essere l’anima della mia anima? “Vuol dire riconoscersi in una condizione in cui la disumanizzazione ti attraversa, ma in cui almeno qualcuno ti vede”. Anche chi non è migrante può riconoscersi in questo sguardo.\n“Il dilemma”, dice Houbabi, “è come fare entrare altri dalla finestra da cui sono entrata io”. Perché l’arte deve appartenere a tutti, produce visione politica. “Negare ai migranti l’accesso all’arte significa negare loro il diritto di immaginare un mondo. Di raccontarlo”. È qui che il lavoro di Houbabi diventa politico: non si tratta di rappresentare ma di redistribuire potere simbolico. La storia di Wissal Houbabi parte da una casa che non si scaldava. Continua tra manifestazioni, festival, poesie che sono anche manifesti politici. Ma soprattutto è in movimento. Come le spore. Minuscoli organismi che viaggiano nell’aria e cambiano i luoghi dove arrivano. Proprio come lei.",
    "author": "Diana Ligorio\nIl Domani",
    "source": "Il Domani",
    "published_date": "2026-01-03"
  },
  "https://ristretti.org/sicurezza-nelle-citta-il-piano-del-governo-sui-reati-dei-minori": {
    "title": "Sicurezza nelle città, il piano del Governo sui reati dei minori",
    "link": "https://ristretti.org/sicurezza-nelle-citta-il-piano-del-governo-sui-reati-dei-minori",
    "content": "di Francesco Verderami\nCorriere della Sera, 3 gennaio 2026\nUn disegno di legge anti criminalità giovanile con sanzioni anche per i genitori. Il Governo sta per varare un piano sulla sicurezza nelle città. E visto che le forze di opposizione attaccano da mesi su un tema molto avvertito dall’opinione pubblica, la premier ha deciso di rilanciare: brucerà i tempi e chiederà agli avversari di confrontarsi in Parlamento. Fin dall’inizio l’offensiva del campo largo è stata valutata da Palazzo Chigi come un’anticipazione della campagna elettorale 2027. Il primo a muoversi era stato Conte e a ruota si era esposto il Pd con i suoi sindaci. Perciò Meloni ha rotto gli indugi su un progetto che al Viminale è in incubazione da settembre: “Visto che la sinistra ha scoperto la sicurezza, vediamo se sono solo slogan”.\nInsomma, la premier ha colto il senso della sfida e a sua volta lancia ora il guanto agli avversari con un provvedimento che - secondo fonti qualificate - avrà due caratteristiche. Anzitutto il governo agirà con un disegno di legge, per il quale chiederà alle Camere la corsia preferenziale. Non proprio un dettaglio. La scelta di non arroccarsi dietro un decreto e di aprire il confronto con i gruppi di opposizione, intanto servirà a capire se “loro saranno conseguenti” e inoltre permetterà di tenere il tema al centro dell’attenzione parlamentare per molti mesi. Si tratta di una mossa che ha valenza politica, perché viene messa in preventivo la possibilità che le opposizioni si dividano in corso d’opera.\nL’altro aspetto è tecnico. Ma solo all’apparenza. Nella bozza di illustrazione del ddl è scritto che il testo “affronta in particolare il tema della criminalità giovanile”, con norme che non mirano a inasprire le norme sul piano penale quanto a comminare sanzioni amministrative che “potrebbero colpire anche i genitori per il comportamento illegale dei figli minorenni”. È una linea d’azione che il ministro dell’Interno ha spiegato con una battuta durante una riunione sul provvedimento: “Dobbiamo far tesoro dell’esperienza maturata in questi tre anni di governo...”.\nTraduzione dal politichese: per aggirare le secche dei tribunali, dove secondo l’esecutivo si registra un certo permissivismo sui casi di microcriminalità, è preferibile un’altra strada. Con questo disegno di legge - spiega infatti chi segue il dossier - “si afferma l’esigenza di garantire la certezza almeno di una qualche forma di sanzione”. La lotta al fenomeno dei maranza, per esempio, parte dall’idea di adottare la “tolleranza zero contro l’uso dei coltelli”. Una piaga dilagante tra i giovani. Nel disegno di legge si parla di “divieto assoluto per il porto di particolari strumenti atti ad offendere”. E viene affidata al prefetto la “facoltà di irrogare sanzioni amministrative accessorie”, come “il ritiro della patente, del passaporto, del permesso di soggiorno”. Compreso “il diritto di conseguirli”. Nel caso di minori c’è la facoltà di comminare una multa “al soggetto che è tenuto alla sorveglianza”, cioè ai genitori o a chi ne fa le veci.\nPer il governo colpire il portafoglio o ritirare i documenti che regolano l’attività quotidiana avrebbe un effetto di deterrenza maggiore e permetterebbe di “superare un diffuso senso di impunità”. Non a caso il provvedimento in materia di ordine pubblico prevede la depenalizzazione dei reati per “il mancato preavviso o l’inosservanza delle prescrizioni della Questura”. E stabilisce il passaggio a “sanzioni amministrative pecuniarie”. Viene toccato così il tema sensibile delle manifestazioni di piazza che influiscono sulla vita delle città. E viene scelta una nuova linea per fronteggiare atteggiamenti fuori dalla legge.\nProprio in questo contesto è inserita nel ddl la norma sullo “scudo giuridico” per gli operatori dell’ordine pubblico. È il passaggio più spinoso del testo, che non prevede più l’iscrizione nel registro degli indagati “in presenza di cause di giustificazione”. Il governo, per non incorrere in obiezioni giuridiche, si è inventato quella che è stata definita “la mossa del cavallo”, estendendo il meccanismo “a tutti i cittadini”. Dunque non solo agli agenti di polizia. “Non si tratta d’introdurre forme di impunità”, sottolineano fonti accreditate: “Perché ovviamente la magistratura può decidere il rinvio a giudizio”. Dal testo - elaborato dal Viminale in sinergia con Palazzo Chigi e la Giustizia - emergono la reintroduzione della procedibilità d’ufficio per il furto aggravato (che colpisce soprattutto i turisti) e l’aggravante comune per i reati commessi ai danni dei giornalisti. È chiaro che il profilo del provvedimento sulla sicurezza nelle città è anche politico: preannuncia in Parlamento la sfida tra Meloni e i suoi avversari del 2027.",
    "author": "Francesco Verderami\nCorriere",
    "source": "Corriere della Sera",
    "published_date": "2026-01-03"
  },
  "https://ristretti.org/arresti-domiciliari-per-i-ragazzini-mancano-solo-i-cattivi-maestri-per-tornare-agli-anni-70": {
    "title": "Arresti domiciliari per i ragazzini, mancano solo i “cattivi maestri” per tornare agli anni 70",
    "link": "https://ristretti.org/arresti-domiciliari-per-i-ragazzini-mancano-solo-i-cattivi-maestri-per-tornare-agli-anni-70",
    "content": "di Frank Cimini\nL’Unità, 3 gennaio 2026\nSi erano scontrati davanti al liceo Einstein di Torino con i giovani di Fratelli d’Italia impegnati in un volantinaggio. Nella città del violento sgombero ai danni dell’Askatasuna la macchina repressiva riesce a prendersela addirittura con i ragazzini mandandone agli arresti domiciliari sei tra i 16 e i 17 anni per resistenza aggravata a lesioni a pubblico ufficiale. Si erano scontrati davanti al liceo Einstein di Torino con i giovani di Fratelli d’Italia impegnati in un volantinaggio. Scrive il Gip che ha firmato il provvedimento con una motivazione emergenziale più da anni 70 che da terzo millennio: “Gli indagati pur dichiarando di condannare forme di oppressione, autoritarismo e prevaricazione finiscono per adottare esattamente gli stessi metodi coercitivi giustificandoli attraverso una presunta superiorità morale degli obiettivi perseguiti.\nGli indagati arbitrariamente distinguono tra violenza ‘illegittima’, esercitata dallo Stato e dalle controparti politiche che contestano, e la violenza ‘giusta’ da loro praticata giustificata e confusa per ‘resistenza’”. Il giudice, che fa copia e incolla con la richiesta di quella che viene considerata la procura più forcaiola d’Italia, sostiene “non vi siano misure meno afflittive della detenzione domiciliare perché non sono idonee a inibire il rischio di nuovi reati. Lo spregio manifestato per l’ordine costituito non permette di fondare una valutazione favorevole circa il rispetto delle medesime”.\nIl giudice aggiunge che trattandosi di reati particolarmente gravi commessi con l’uso della violenza ritiene di poter decidere senza il previo contraddittorio relativo alla recente nuova normativa. Ci sarebbe un pericolo di reiterazione dei reati in un contesto di escalation violenta e sistematica partecipazione a disordini. Insomma avvisarli dell’imminente misura significherebbe lasciargli ulteriore tempo per atti di violenza. Ma il clima è tale che c’è di più. Si va oltre la decisione del Gip. I dirigenti di Forza Italia di Torino, Marco Fontana e Roberto Rosso, aggiungono: “Attendiamo che vengano perseguiti gli istigatori di questi giovani perché una guerriglia urbana strutturata a farla non possono essere minorenni da soli”. Insomma parte un invito perentorio a cercare il “Grande Vecchio” che sta dietro i ragazzini del liceo Einstein, un “cattivo maestro” qualcuno che plachi la sete di chi continua a non interrogarsi sui fenomeni sociali ma a berciare “In galera, in galera”. Come faceva Bracardi mezzo secolo fa ad “Alto Gradimento”. Ma almeno Bracardi faceva ridere.",
    "author": "Frank Cimini",
    "source": "Ristretti Orizzonti",
    "published_date": "2026-01-03"
  },
  "https://ristretti.org/antisemitismo-il-ddl-delrio-arriva-in-senato-ma-il-pd-e-spaccato": {
    "title": "Antisemitismo, il ddl Delrio arriva in Senato Ma il Pd è spaccato",
    "link": "https://ristretti.org/antisemitismo-il-ddl-delrio-arriva-in-senato-ma-il-pd-e-spaccato",
    "content": "di Giacomo Puletti\nIl Dubbio, 3 gennaio 2026\nEra stato il tema più caldo per il Pd nell’ultimo scampolo di 2025, e lo sarà anche in questo inizio di 2026. Parliamo del ddl antisemitismo a prima firma del senatore dem Graziano Delrio, che tanto clamore aveva suscitato nel momento in cui era stato annunciato, con tanto di firme di una decina di parlamentari dem. Una parte dei quali poi l’aveva ritirata su input dei “piani alti” del Nazareno, i quali però avevano ricevuto un due di picche dalla maggioranza dei firmatari. Ora che quel testo sta per arrivare in commissione Giustizia, mercoledì prossimo alla ripresa dei lavori, c’è da scommettere che ne vedremo delle belle, dalle parti del Nazareno e non solo.\nPerché nel frattempo la segretaria dem Elly Schlein ha capito che non può tirare i remi in barca su un tema così importante come l’antisemitismo, e così ha dato mandato al capogruppo al Senato Francesco Boccia, tra i primi a criticare il testo Delrio perché “non rappresenta la linea del partito”, di scrivere un altro testo avente lo stesso tema, cioè il contrasto al propagarsi di gesti, insulti e azioni antisemite, ma che non faccia riferimento alla definizione data dall’Ihra, l’Alleanza internazionale per il ricordo dell’Olocausto, al quale vengono contestati alcuni esempi che compaiono nel sito e che farebbero pensare di ritenere antisemita qualsiasi critica allo stato di Israele, pur essendo presente la specifica che “le manifestazioni possono avere come obiettivo lo Stato di Israele perché concepito come una collettività ebraica, tuttavia le critiche verso Israele simili a quelle rivolte a qualsiasi altro paese non possono essere considerate antisemite”. In ogni caso, a sua volta Boccia ha girato la palla ad Andrea Giorgis, moderato senatore dem che è pronto a presentare un ddl questa volta sì, a nome del partito e che non abbia come riferimento l’Ihra.\nMa la stessa definizione è difesa dai firmatari del testo Delrio con la motivazione che fu utilizzata anche per un provvedimento analogo da parte del Parlamento europeo nel 2017 votato anche dai Socialisti, la famiglia europea alla quale appartiene anche il Pd.\n“L’antisemitismo è una certa percezione degli ebrei che può essere espressa come odio per gli ebrei - si legge nel sito - Manifestazioni di antisemitismo verbali e fisiche sono dirette verso gli ebrei o i non ebrei e/o alle loro proprietà, verso istituzioni comunitarie ebraiche ed edifici utilizzati per il culto”. Così come quella definizione viene usata anche in altri tre ddl, che saranno altresì discussi, a firma del forzista Maurizio Gasparri, di Ivan Scalfarotto di Iv e e del leghista Massimiliano Romeo. È probabile dunque che i testi o alcuni di essi vengano accorpati, anche perché sul tema c’è una sensibilità bipartisan che va oltre le schermaglie di partito. Relatrice in commissione sarà la leghista Daisy Pirovano.\nInsomma sembra che la questione possa portare maggiori grane all’interno del Pd che tra schieramenti, viste anche le prese di posizione di alcuni big dem al momento dell’annuncio del ddl Delrio.\n“Le critiche strumentali che leggo sanno di giustificazionismo e ipocrisia - aveva detto ad esempio la vicepresidente del Parlamento europeo, Pina Picierno - Per contrastare il nuovo Antisemitismo servono serietà e strumenti concreti contro odio e discriminazioni. Grata a Delrio e quanti ci lavorano, anche in Italia, con determinazione”. Per un’altra firmataria del testo, la senatrice Simona Malpezzi, “semplicemente il disegno di legge dettaglia meglio i doveri delle piattaforme on line e i diritti degli utenti sempre per rafforzare gli strumenti di contrasto previsti nella Strategia nazionale” e “il ddl prova a garantire un intervento tempestivo in linea con i tempi di diffusione dei contenuti di odio”.\nOltre che dalla stessa dirigenza del Pd, il ddl Delrio era stato fortemente criticato anche dagli alleati di Avs, e in particolare dai suoi leader Nicola Fratoianni e Angelo Bonelli. “Se questo testo diventasse legge, chi contesta radicalmente i comportamenti dello Stato di Israele verrebbe definito antisemita e quindi sanzionato”, aveva spiegato quest’ultimo.\nInsomma il ddl sembra già morto prima di nascere ma di certo ha scatenato una riflessione interna al Pd sulla linea del partito rispetto a un tema dirimente, specialmente in un periodo storico come quello attuale. Rispetto ai giorni dell’annuncio del testo, tra le novità c’è stata l’inchiesta che coinvolge Mohammed Hannoun, una delle voci più ascoltate del panorama pro-pal, attaccato dai riformisti dem, dai centristi e sulla cui vicenda sia da Avs che da esponenti del mondo dem è arrivato l’invito a evitare strumentalizzazioni. “Continuare a frequentare e legittimare certe figure è stato almeno un errore politico grave - ha detto la stessa Picierno commentando la vicenda - Ognuno dovrebbe interrogarsi seriamente sulle proprie responsabilità”. L’esponente dem aveva fatto notare come le “avvisaglie” di infiltrazioni della rete terroristica nel nostro Paese erano “evidenti da tempo”, citando “sanzioni internazionali, provvedimenti amministrativi, un antisemitismo dichiarato e mai nascosto” e, non da ultimo, un’interrogazione da lei stessa presentata alla Commissione Ue, già nel 2021, sulle attività del network legato alla figura di Hannoun. È probabile che la vicenda, così come gli eventi delle scorse settimane e mesi accaduti in stazioni o luoghi turistici e non solo contro persone ebree, saranno citati nella discussione in prima commissione.",
    "author": "Giacomo Puletti\nIl Dubbio",
    "source": "Il Dubbio",
    "published_date": "2026-01-03"
  },
  "https://ristretti.org/sovraffollamento-suicidi-e-autolesionismo-le-spine-delle-carceri-per-il-2026": {
    "title": "Sovraffollamento, suicidi e autolesionismo, le spine delle carceri per il 2026",
    "link": "https://ristretti.org/sovraffollamento-suicidi-e-autolesionismo-le-spine-delle-carceri-per-il-2026",
    "content": "di Davide Madeddu\nIl Sole 24 Ore, 2 gennaio 2026\nCon il nuovo anno per il sistema dei penitenziari restano ancora in piedi i problemi dello scorso anno. Dal sovraffollamento ai servizi che scarseggiano, per finire con l’autolesionismo e le morti. Problemi che investono le carceri italiane e che si ripresentano tutti con l’inizio del nuovo anno. A tracciare questo bilancio di fine anno è Antigone, l’associazione per i diritti e le garanzie nel sistema penale. “Alla fine di novembre 2025 - emerge dal bilancio dell’associazione - nelle carceri italiane erano detenute 63.868 persone, quasi 2.000 in più rispetto a un anno fa, a fronte di una capienza effettiva di soli 46.124 posti (700 in meno di quelli che vi erano all’inizio dell’anno). Il tasso di sovraffollamento nazionale ha raggiunto il 138,5%, con 72 istituti oltre il 150% e punte superiori al 200%”.\nC’è poi un altro aspetto evidenziato dopo le visite dei volontari dell’associazione nei penitenziari. “Nel 42,9% delle 120 carceri visitate, e delle 71 schede di cui sono già stati elaborati i dati -prosegue il rapporto - non sono garantiti i 3 metri quadrati di spazio vitale per persona (nel 2024 questa percentuale si fermava al 32,3%); oltre la metà delle carceri ha celle senza doccia e nel 45,1% mancano acqua calda o si registrano condizioni igieniche adeguate”.\nNon meno importante il dato sulle morti. “238 persone sono decedute in carcere nel 2025, di cui 79 si sono suicidate, come riporta il dossier “Morire di carcere” di Ristretti Orizzonti”. “È sempre doloroso tirare le somme di un altro anno di carcere in Italia ma il bilancio di fine 2025 è forse il più cupo degli ultimi anni - dice Patrizio Gonnella presidente dell’associazione. Perché restituisce l’immagine di un sistema penitenziario che è sempre più in crisi, con tensioni in costante crescita e un silenzio assordante da parte delle istituzioni che rifiutano qualsiasi ipotesi di riforma e qualsiasi intervento che permetterebbe di alleggerire il peso delle carceri, a beneficio delle persone detenute, che vivono ammassate l’una sull’altra e degli operatori che, già sotto organico, denunciano un pesante e crescente stress lavorativo”.\n180 detenuti in più al mese - Per i volontari l’aumento del numero dei detenuti “180 persone in più ogni mese”, “non può essere spiegato con un aumento della criminalità”. “Nel primo semestre del 2025 i reati denunciati - argomenta - sono stati 1.140.825, contro i 1.199.072 dello stesso periodo dell’anno precedente, con una diminuzione del 4,8%”. Secondo i volontari di Antigone “a crescere non è dunque la criminalità, ma l’uso della detenzione come risposta quasi esclusiva ai conflitti sociali, alle fragilità e alle marginalità. Nel frattempo la capienza del sistema penitenziario è ulteriormente diminuita”. Il bilancio sottolinea che il “sovraffollamento strutturale ha ormai raggiunto livelli intollerabili: mancano all’appello quasi 18.000 posti rispetto alle presenze effettive, con un tasso nazionale di affollamento pari al 138,5%”.\nSovraffollamento sino al 247% - Quindi i casi: “A Lucca il tasso di affollamento è del 247%, a Vigevano del 243%, a Milano San Vittore del 231%, a Brescia Canton Mombello del 216%, a Foggia del 215%, a Lodi del 211%, a Udine del 209%, a Trieste del 201%”. Ancora più preoccupante è la situazione negli istituti penali per minorenni dove si registra un “aumento dei detenuti”.\nI volontari, che seguono le vicende delle carceri dal 1998, indicano poi una serie di altri elementi critici: “Nel 10% degli istituti visitati il riscaldamento non era sempre funzionante, mentre nel 45,1% si riscontravano problemi con l’acqua calda - sottolinea il bilancio -. Oltre la metà delle carceri (56,3%) presenta ancora celle prive di doccia, nonostante il regolamento penitenziario del 2000 ne preveda l’obbligatorietà. Le carenze strutturali riguardano anche gli spazi di vita e trattamento: nell’8,5% degli istituti non esistono spazi per la socialità, nell’8,6% mancano ambienti dedicati esclusivamente alla scuola e alla formazione, e nel 31% non ci sono locali per attività lavorative come falegnamerie o laboratori”.\nL’autolesionismo - Nel 23% delle carceri visitate non sono presenti aree verdi per i colloqui all’aperto con i familiari. “Restano altissimi anche gli eventi critici -prosegue il rapporto -: negli istituti visitati si registrano in media 16,7 atti di autolesionismo ogni 100 detenuti, 2,6 tentati suicidi e 16,4 isolamenti disciplinari ogni 100 persone detenute”. Senza dimenticare poi la questione sofferenza psichica. “Dalle oltre 100 visite effettuate quest’anno da Antigone è emerso come l’8,9% delle persone detenute presentava una diagnosi psichiatrica grave al momento delle visite - prosegue ancora -. A fronte di ciò, il 20% assumeva regolarmente stabilizzanti dell’umore, antipsicotici o antidepressivi, mentre il 44,4% faceva uso di sedativi o ipnotici. Gli psicofarmaci continuano a rappresentare uno degli strumenti principali di gestione dell’ordine interno e del disagio sociale, spesso in assenza di reali necessità e percorsi terapeutici e di supporto”. Da qui l’avvio della campagna “Inumane e degradanti. Il carcere italiano è fuori dalla legalità costituzionale”, e assieme la petizione sottoscritta al momento da circa 1.500 persone, per chiedere urgenti e non più prorogabili riforme.",
    "author": "Davide Madeddu\nIl Sole",
    "source": "Ristretti Orizzonti",
    "published_date": "2026-01-02"
  },
  "https://ristretti.org/2025-lanno-in-cui-le-carceri-hanno-toccato-il-fondo": {
    "title": "2025, l’anno in cui le carceri hanno toccato il fondo",
    "link": "https://ristretti.org/2025-lanno-in-cui-le-carceri-hanno-toccato-il-fondo",
    "content": "di Damiano Aliprandi\nIl Dubbio, 2 gennaio 2026\nIl 2025 si è chiuso come era iniziato, anzi peggio. I numeri che arrivano dalle nostre carceri non sono solo statistiche, ma i rintocchi di un’emergenza che non trova pace. Al 15 dicembre, l’Italia conta 63.689 detenuti stipati in posti che, nella realtà dei fatti, sono poco più di 45.000. È una matematica dell’orrore quella che ci consegna il Garante campano Samuele Ciambriello: oltre 17.000 persone in più rispetto alla capienza reale. Significa celle pensate per due dove si aggiunge la terza o quarta branda, significa ambienti che diventano momenti di tensione compressa, significa un sistema che ha smesso di essere rieducativo per diventare una “discarica sociale”.\nIn questo anno del Giubileo, le speranze accese da Papa Francesco e dagli appelli del Presidente Mattarella sono state schiacciate sotto il peso di una visione “carcerocentrica” che non vuole vedere quello che succede oltre i cancelli. Lo abbiamo visto negli 80 suicidi che, nell’anno appena passato, hanno strappato la vita a uomini e donne che lo Stato aveva in custodia e che non ha saputo proteggere. Una strage silenziosa che non ha risparmiato nessuno: si sono tolti la vita anche un educatore e tre agenti di polizia penitenziaria, di cui uno di Secondigliano e un ragioniere del carcere di Parma. Il carcere mangia tutti, chi sta dentro e chi ci lavora, perché l’aria lì dentro è diventata irrespirabile.\nA San Vittore sovraffollamento del 240% - Guardando dentro queste mura, troviamo una realtà che umilia la dignità umana ogni singolo giorno. Ci sono carceri come San Vittore dove il sovraffollamento tocca punte del 240%. A Roma, Regina Coeli è al 184%. In queste condizioni, anche i gesti più semplici diventano una tortura. Roberto Giachetti di Italia Viva lo ha denunciato con forza: ci sono detenuti che con 40 gradi all’ombra sono costretti a urinare nelle bottiglie di plastica perché in cella non c’è spazio o non funzionano i servizi, e poi devono consegnarle agli agenti per farle svuotare. È questo il volto del sistema penitenziario nel 2025. Non sono incidenti isolati, è la quotidianità di un Paese che ha smesso di guardare in faccia la sofferenza. La sofferenza è palpabile soprattutto nei primi giorni di detenzione, dove il “trauma da ingresso” vince sulla speranza, o alla fine, quando il deserto che attende fuori fa più paura delle sbarre. Metà delle persone che tentano il suicidio sono recluse da pochi giorni, l’altra metà lo fa quando manca poco alla libertà. È il segno di un fallimento totale: il carcere non riabilita, terrorizza o annienta. E chi ne esce, spesso, porta con sé solo i segni della sconfitta, alimentando una recidiva che sfiora il 70% per chi non ha avuto accesso alle misure alternative.\nIl fallimento del “Decreto Carceri” 2024 - Il governo ha provato a rispondere con i decreti, con i commissari straordinari all’edilizia, con le promesse di nuovi padiglioni. Ma il “Decreto Carceri” del 2024 è stato un fallimento evidente. Le case di accoglienza per i detenuti senza fissa dimora sono rimaste in gran parte un miraggio sulla carta, l’elenco delle strutture idonee non è stato adottato nei tempi previsti e i rimpatri dei detenuti stranieri - altra vecchia ricetta fallimentare - sono rimasti bloccati per la mancanza di accordi reali con gli Stati di provenienza. Intanto la popolazione detenuta è cresciuta al ritmo di 400 unità ogni mese.\nIn Campania la situazione è al limite della civiltà. Ciambriello ha lanciato un allarme che nessuno sembra voler ascoltare: il diritto alla salute è negato. Nelle carceri di Poggioreale e Secondigliano, ogni settimana, per 50 o 60 volte manca la scorta di polizia per portare i detenuti alle visite specialistiche o ai ricoveri già prenotati. Persone che soffrono, malati oncologici, padri e figli che attendono cure e che restano chiusi in cella perché non c’è personale per accompagnarli. È una “discarica sociale” dove mancano medici, psichiatri e dove l’unica risposta che viene data con facilità è la somministrazione di psicofarmaci. Il lavoro dei magistrati di sorveglianza è sepolto da migliaia di istanze arretrate. A Poggioreale c’è un educatore ogni 92 detenuti, a Verona uno ogni 153. È umanamente impossibile fare “rieducazione” in queste condizioni. Gli agenti di polizia penitenziaria si ritrovano a fare da psicologi, infermieri e mediatori, spesso dovendo gestire da soli interi reparti con centinaia di persone durante i turni notturni. È un sistema che sta in piedi solo per l’abnegazione di chi ci lavora, ma che è sull’orlo del tracollo.\nLa Porta Santa a Rebibbia: un gesto storico - Proprio mentre il Papa apriva la Porta Santa a Rebibbia il 26 dicembre 2024 - un gesto storico, la prima volta di una porta del Giubileo aperta in un carcere - la politica si girava dall’altra parte. Roberto Giachetti e Rita Bernardini hanno provato a scuotere il Parlamento con la proposta di legge AC 552 sulla liberazione anticipata speciale. Una proposta semplice: aumentare lo sconto di pena per chi si comporta bene, portandolo a 60 o 75 giorni a semestre. Sarebbe stata una boccata d’ossigeno immediata per svuotare le celle senza costi per lo Stato. Rita Bernardini ha messo ancora una volta il suo corpo a disposizione della causa con lunghi scioperi della fame, parlando di un “Grande Satyagraha” per la dignità. Eppure, la maggioranza ha frenato, nonostante l’interessamento del presidente del Senato Ignazio La Russa di Fratelli d’Italia. Senza parlare l’attivismo del deputato Riccardo Magi di + Europa e Fabrizio Benzoni di Azione.\nMa se la politica tentenna, la magistratura superiore ha iniziato a tracciare una rotta diversa. Tre sentenze nel 2025 hanno segnato un punto di non ritorno. La più importante è la n. 201, depositata il 29 dicembre dalla Corte Costituzionale. I giudici della Consulta hanno bocciato quella parte del decreto del governo che voleva rendere lo sconto di pena un automatismo da valutare solo alla fine della detenzione o in caso di richiesta di benefici. No, ha detto la Corte: il detenuto ha il diritto di avere una risposta dal magistrato semestre dopo semestre. Sapere che il proprio buon comportamento viene riconosciuto subito è uno stimolo fondamentale per cambiare vita. Togliere questo dialogo significa togliere la speranza di riscatto. Non è stata l’unica vittoria del diritto. La Consulta ha anche abbattuto il muro delle due ore d’aria per i detenuti al 41-bis, stabilendo che limitare così tanto la permanenza all’aperto lede la salute e la dignità senza aggiungere nulla alla sicurezza. E ancora, con la sentenza numero 24, ha cancellato gli automatismi che impedivano i permessi premio a chi aveva subito sanzioni disciplinari anni prima, ridando al magistrato il potere di valutare il percorso reale della persona. È la Costituzione che riprende i suoi spazi, centimetro dopo centimetro.\nServe il coraggio di una misura deflattiva - Ora però siamo nel 2026 e non possiamo più permetterci di aspettare solo le sentenze dei giudici. Il sistema è talmente saturo che persino le corti estere stanno iniziando a dubitare di noi. In Germania e in Olanda ci sono stati giudici che hanno sospeso la consegna di detenuti all’Italia perché le nostre carceri sono state giudicate “inumane” e degradanti. È un’umiliazione per un Paese che si vanta di essere la culla del diritto. Il Presidente Mattarella, nel suo messaggio di fine anno, ha definito i suicidi “una ferita alla dignità umana” e il sovraffollamento un contrasto aperto con la nostra Carta fondamentale. Papa Francesco, durante il Giubileo dei Detenuti in San Pietro, ha chiesto atti di clemenza perché “nessuno vada perduto”.\nGiorgia Meloni ha dimostrato in politica estera di avere il coraggio di fare scelte difficili, anche se non piacciono a tutto il suo elettorato. Lo faccia anche per le carceri. Non serve populismo penale, non serve inventare nuovi reati ogni volta che c’è un fatto di cronaca. Serve il coraggio riformista di una misura deflattiva vera, di un investimento massiccio sulla salute mentale e non solo sulle manette. Serve rendere il carcere l’ultima spiaggia e non la prima risposta a ogni disagio sociale. Il 2026 deve essere l’anno del cambiamento, o il “silenzio che grida” diventerà un boato che nessuno potrà più ignorare.",
    "author": "Damiano Aliprandi\nIl Dubbio",
    "source": "Il Dubbio",
    "published_date": "2026-01-02"
  },
  "https://ristretti.org/2025-nelle-carceri-italiane-80-morti-evitabili-prevedibili-e-ignorate": {
    "title": "2025: nelle carceri italiane 80 morti evitabili, prevedibili. E ignorate",
    "link": "https://ristretti.org/2025-nelle-carceri-italiane-80-morti-evitabili-prevedibili-e-ignorate",
    "content": "di Francesco Lo Piccolo\nvocididentro.it, 2 gennaio 2026\nNel corso dell’anno appena passato, tra il primo gennaio e il 31 dicembre, sono state 80 le persone trovate morte in carcere: gran parte si sono impiccate alle sbarre delle celle, altre invece hanno usato le bombolette del gas. Settantacinque uomini e cinque donne, 19 avevano meno di 30 anni. Uno di questi aveva appena 17 anni: il suo nome è Danilo Rihai, tunisino, una storia di immigrazione, di centri di accoglienza, di emarginazione: la sua vita è finita nel carcere minorile di Treviso a metà agosto, dopo una folle giornata fatta di tentate rapine e aggressioni. Anche lui è stato trovato impiccato. E impiccato è stato trovato alla fine del 2025, il 29 dicembre, Christian Guercio, 35 anni, elettricista, una passione sfrenata per la musica, tossicodipendente. Era stato arrestato tre giorni prima: quando il gip ha convalidato l’arresto disponendo che restasse in carcere, Christian si è appeso usando il lenzuolo come cappio.\nOttanta persone tutte vittime del sistema carcere; tre sono morte a Modena, ancora tre nel carcere di Verona e negli istituti di Milano e Cagliari. Quattro invece a Rebibbia… Ottanta persone in 365 giorni, circa uno ogni quattro giorni. Furono 91 i morti trovati impiccati o asfissiati dal gas nel 2024, 68 nel 2023, 85 nel 2022, 59 nel 2021... Morti di solitudine, paura, angoscia, rimorsi anche. Persone rimaste senza più speranze. Morti di galera e di riforme annunciate e negate. Morti evitabili, prevedibili. E ignorate.\nPer tutti le solite parole: suicidi si trova scritto nelle pagine dei giornali, vittime di storie personali sbagliate ripetono governanti e politici. Rarissime le espressioni di scusa e un richiamo alla responsabilità del sistema carcere e all’invivibilità delle strutture che anno dopo anno pur in assenza di un aumento dei reati (1.140.825 quelli denunciati nel primo semestre del 2025 contro i 1.199.072 dello stesso periodo del 2024) sono state riempite all’inverosimile (64 mila persone in spazi per 45 mila) con letti a castello e materassi per terra, ricavando celle in stanze dei colloqui, senza riscaldamento (come a Siracusa e in tante altre parti), senza acqua calda, con i materassi infestati da cimici e pidocchi.\nAbbandonati all’inferno e sottoposti a una incessante degradazione morale fino alla spoliazione dell’identità come ad esempio il divieto da parte di certe direzioni delle carceri di pubblicare poesie o articoli firmati con nome e cognome. Fatti e prassi in uso nel carcere di Fossombrone dove si realizza Mondo a quadretti, nel carcere di Lodi dove si scrive Altre storie, nel carcere di Ivrea dove c’è il giornale L’alba, nel carcere di Rebibbia NC. Reparto G8 che pubblica sul quotidiano Il tempo il giornale Visto da dentro. O anche a Lecce dove alcune volontarie hanno realizzato con le donne detenute il volume “Libere di scrivere” pubblicato da Edizioni Esperidi: quaranta tra poesie e testi di prosa rigorosamente anonimi, lettere di mamme ai loro figli alle quali è stato proibito dalla direzione del carcere di apparire con nome e cognome.\nAbbandonati all’inferno e lasciati senza alcuna cura. Oltre agli ottanta che hanno posto fine alla loro vita con un cappio al collo o annusando gas, sono state 161 le persone che nel corso dell’anno appena passato sono morte in carcere per cause da accertare, e tra queste persone molti anziani malati da tempo, affetti da tumori, cardiopatie. Vittime di un sistema carcere che ti fa convivere con il dolore, la sofferenza, il sangue. E ancora, sono stati migliaia gli episodi di autolesionismo con il ricorso in ospedale di persone che si erano tagliate, che avevano inghiottito lamette da barba, pile, chiodi.\nEcco il carcere di oggi, di ieri, di sempre. E dove accadono cose inimmaginabili… una delle tante scene di carcere, emblema di quello che accade negli istituti lo ha raccontato il cappellano di Busto Arsizio don David Maria Riboldi nel numero 44 di Voci di dentro, settembre 2022. Le sue parole: “…una persona, giudicata dagli specialisti semplicemente non istruita, in un momento di rabbia con un assistente di polizia, si è mutilato un orecchio, scagliandoglielo addosso. Corsa all’ospedale e, mentre era all’ospedale, gli è venuto in infarto. Tornato in istituto, qualche giorno dopo in un altro momento di rabbia si è mutilato l’altro orecchio. Questa volta, inghiottendolo...”.\nEccolo il carcere 2025, eccolo il carcere, questa grande illusione e che è invece scena del crimine, attore e contenitore del delitto. Forse anche inutile speranza. “C’era una volta un Ordinamento penitenziario che dava delle speranze di permessi di uscita, di misure alternative - scriveva nel 2009 Alessandro Margara, magistrato di Sorveglianza e capo del Dap tra il 1997 e il 1999 - ma anche questi spazi si sono sempre più ristretti per leggi forcaiole e per magistrati condizionati dal clima sociale che le produce. E le speranze si sono trasformate in delusioni”. Soprattutto si sono trasformate nella morte di migliaia di persone.",
    "author": "Francesco Lo Piccolo",
    "source": "vocididentro.it",
    "published_date": "2026-01-02"
  },
  "https://ristretti.org/carceri-dramma-e-umanita": {
    "title": "Carceri, dramma e umanità",
    "link": "https://ristretti.org/carceri-dramma-e-umanita",
    "content": "di Mario Bertolissi\nCorriere della Sera, 2 gennaio 2026\nNon è una novità, anche perché l’articolo 27, 3° comma, della Costituzione è in vigore dal 1° gennaio 1948. Stabilisce che “Le pene non possono consistere in trattamenti contrari al senso di umanità e devono tendere alla rieducazione del condannato”. Non è una novità il fatto che “Nessun individuo potrà essere sottoposto a tortura o a trattamento o a punizione crudeli, inumani o degradanti”, perché sta scritto nell’articolo 5 della Dichiarazione universale dei diritti dell’uomo del 10 dicembre 1948 e, con analoghe parole, nell’articolo 3 della Convenzione europea per la salvaguardia dei diritti dell’uomo e delle libertà fondamentali del 1950.\nInsomma, non è una novità che le carceri non possono essere luogo di perdizione e di insulto alla dignità della persona, anche la più oggettivamente abietta. Perché, soggettivamente, rimane sempre un mistero - come tale, inspiegabile - ciò che fa di un uomo, un uomo; e non, invece, qualcosa d’altro per abbruttimento e ferocia. Anche per questo, lo spazio accordato alla rieducazione si può dire naturale. Come lo è l’eguaglianza, da ripristinare, in qualche modo, quando le circostanze di fatto l’hanno esclusa. Per nascita, educazione, ricchezza, salute, speranza… Insomma, uno è quello che è per meriti e demeriti suoi. Ma anche per qualcosa d’altro.\nL’aveva capito Papa Giovanni XXIII. Lo rivelò, quando visitò i carcerati di Regina Coeli. Dopo di lui, tra gli altri, Papa Giovanni Paolo II, nel corso di una significativa presenza dinanzi alle Camere riunite in seduta comune. E non mancò di sottolineare, con singolare energia, questo drammatico problema il Presidente della Repubblica Giorgio Napolitano, sollecitato in ciò da Marco Pannella. Di lui, si dice così: “Nel 1956 è stato tra i fondatori del Partito radicale, del quale è stato successivamente segretario, conducendo numerose campagne per i diritti civili”.\nFu parlamentare italiano ed europeo, determinato, quanto nessun altro, anche attraverso ricorrenti scioperi della fame e della sete, nel proclamare l’indecenza delle patrie galere: sovraffollate, votate ad accogliere una popolazione di reclusi inattiva, abbandonata a sé stessa. Carceri, popolate di vite di derelitti, cui si addice la qualifica di resti dell’umanità. Carceri, che accolgono anche madri recluse, con accanto i loro piccoli figli, obbligati ad apprendere un lessico innaturale estraneo alla loro età, alla loro sensibilità, al loro destino. Quanto sia maledetta l’esperienza vissuta dai carcerati lo si apprende soltanto dall’ascolto di Radio Carcere. Da una trasmissione settimanale di Radio Radicale, che, da decenni, dà voce a fatti e misfatti, che dovrebbero addolorare ogni coscienza sensibile nei confronti della solidarietà umana. Dall’ascolto, si apprendono un’infinità di notizie, che riguardano la condizione miserabile di numerosissime case di reclusione; la solitudine di giovanissimi, giovani e meno giovani; la disperazione di chi è privato della libertà ed è preoccupato di quando la riacquisterà, perché la società sarà, nei suoi confronti, naturalmente ostile; chi è ammalato e non dispone di cure adeguate, se non, come spesso accade, di alcuna cura. E si potrebbe continuare, perché l’elenco è sconfinato. In mezzo a questo universo di situazioni drammatiche, c’è spazio, tuttavia, per il bene.\nNe danno prova i giudici di sorveglianza, i direttori delle carceri, i garanti dei reclusi, quanti visitano persone e strutture. È qui che eccelle l’opera del radicale Marco Pannella e del Partito radicale, il quale - come si è accennato - propone e ripropone, costantemente, lo stesso messaggio, che ha di mira ciò che il Costituente ha reso doveroso per la Repubblica: diffondere all’interno del sistema carcerario il “senso di umanità”: quel senso, che è in grado di riscattare chiunque, se è disposto a divenire - lo dico con le parole di Papa Giovanni XXIII - “uomo di buona volontà”.\nChi ha dimostrato di non averla finora - alcuna “buona volontà” - è la Repubblica, qui, davvero, “una e indivisibile”. A 77 anni dall’entrata in vigore della Costituzione, non vi è un suo uomo di governo, che possa giustificare un’inerzia perenne. Sicché, le sollecitazioni ricorrenti a ben fare hanno il senso rauco del vuoto, che non lascia né ben presagire, né ben sperare. Silenzio assoluto sul lascito di Marco Pannella.",
    "author": "Mario Bertolissi\nCorriere",
    "source": "Corriere della Sera",
    "published_date": "2026-01-02"
  },
  "https://ristretti.org/dentro-e-fuori-il-carcere-dove-nasce-davvero-il-cambiamento": {
    "title": "Dentro e fuori il carcere: dove nasce davvero il cambiamento",
    "link": "https://ristretti.org/dentro-e-fuori-il-carcere-dove-nasce-davvero-il-cambiamento",
    "content": "di Ivana Barberini\ntrendsanita.it, 2 gennaio 2026\nClaudio Santarelli: “Tra barriere culturali e burocrazia, il reinserimento resta un percorso a ostacoli. La relazione continuativa e il sostegno dopo la pena sono i bisogni più forti delle persone detenute”. Da oltre 30 anni l’associazione “Incontro e Presenza” entra negli istituti penitenziari con un’idea semplice: mettere al centro le persone, non il loro passato e promuovere una cultura di accoglienza e integrazione dei detenuti. Un lavoro quotidiano fatto di ascolto, piccoli aiuti materiali e percorsi di reinserimento, ma soprattutto di relazioni che resistono al tempo e alle distanze. In un sistema che fatica a offrire opportunità reali, le realtà di volontariato costruiscono legami, restituiscono dignità e accompagnano chi vive la detenzione verso un futuro possibile.\nCome e perché nasce l’associazione?\n“La nostra storia comincia a Milano, nel 1986 da un gruppo di volontari, tra cui volontari ma anche persone che avevano avuto esperienze detentive legate al terrorismo e ne erano uscite. Una volta concluso il loro percorso, hanno deciso di fondare un’associazione di questo tipo. Da allora ci occupiamo di chi vive la realtà della detenzione, cercando un incontro reale con le persone recluse e con i loro bisogni. È un impegno che negli anni si è radicato soprattutto sul territorio milanese. Siamo presenti nella Casa Circondariale di San Vittore, nella Casa di Reclusione di Opera, nella II Casa di Reclusione di Bollate e nella Casa Circondariale di Bergamo.\nL’aspetto principale del nostro lavoro è il colloquio con le persone detenute. Entriamo in carcere per instaurare un rapporto costante, più che per fare “educazione”, un termine che non amo. Preferisco parlare di relazione. Oltre a questo realizziamo progetti vari, a seconda delle disponibilità economiche e dei partner che ci sostengono: dal vestiario all’inserimento lavorativo e culturale, fino all’aiuto nel trovare un impiego. Attraverso una convenzione con il Banco Alimentare della Lombardia, ad esempio, riusciamo a portare generi alimentari alle persone più fragili all’interno dell’ambiente carcerario.\nLe occasioni per un reale reinserimento sono poche. C’è ancora una cultura che non permette un rapporto normale con chi ha vissuto la detenzione...\nMolte volte l’aiuto diventa ancora più concreto. L’Associazione, e a volte singoli volontari, si fanno carico del sostegno economico di chi non ha risorse. Può trattarsi di piccoli sussidi, vestiti o alimenti, un modo per non lasciare sole persone che vivono condizioni di forte marginalità. Accanto all’aspetto materiale c’è poi quello umano. Offriamo sostegno morale e psicologico, aiutiamo nell’orientamento al lavoro e nella conoscenza dei servizi pubblici disponibili. Quando emergono situazioni particolarmente gravi, indichiamo percorsi protetti come comunità alloggio o strutture ospedaliere”.\nQuali sono le sfide che affrontate in tema di reinserimento sociale, lavoro, accoglienza?\n“La sfida più grande è muoversi in una struttura culturale rigida. Le occasioni per un reale reinserimento sono poche. C’è ancora una cultura che non permette un rapporto normale con chi ha vissuto la detenzione. Anche noi come associazione abbiamo assunto una persona detenuta, ma con grande difficoltà. Poi c’è la burocrazia che non aiuta, ma la problematicità più grande è la scarsa cultura che ancora c’è da parte delle imprese e degli enti pubblici conta per il 70%.\nFate anche formazione?\n“Sì, ma principalmente per i volontari. La formazione per le persone detenute è più complessa: l’abbiamo fatta insieme ad altre realtà. Ad esempio a Bollate, con una fondazione che si occupa di motocicli. Abbiamo formato cinque persone per tre anni consecutivi e alla fine alcune hanno trovato lavoro. Ma lo facciamo sempre insieme ad altre strutture”.\nSecondo lei c’è un aspetto del sistema penitenziario di cui non si parla abbastanza o per niente?\n“Sì. Il primo aspetto è l’idea che la presenza su un territorio di un istituto penitenziario aumenti i problemi di sicurezza. È esattamente il contrario. Se un comune ha una struttura penitenziaria, in genere c’è più sicurezza, perché c’è una maggiore presenza delle forze dell’ordine. L’altra grande questione riguarda le misure alternative: molti soggetti, anche in fase definitiva, potrebbero stare fuori se ci fosse un controllo adeguato. Avere più misure alternative non significa “aprire le celle” e basta, significa ridurre i costi. Lo diciamo da trent’anni. Un soggetto fuori che lavora costa meno di un soggetto dentro che non fa nulla”.\nQuando parla della sicurezza del comune, perché ci sono resistenze da parte delle comunità ad accogliere un carcere?\n“Dagli anni ‘90 i progetti di giustizia penitenziaria non sono mai stati portati avanti fino in fondo. Qualcosa è stato costruito, come Bollate, ma molto è rimasto fermo. A volte basterebbe costruire un carcere nuovo e dismettere in modo intelligente la struttura precedente. Il caso di San Vittore è emblematico. È un istituto del ‘700, inadeguato per una città come Milano e anche per la vita stessa del quartiere. Potrebbe diventare un museo o altro e al suo posto si potrebbe costruire una struttura moderna. Le strutture moderne migliorano costi e vivibilità. Lo stesso discorso vale per i tribunali. Un tribunale moderno è più funzionale e aiuta di più, rispetto a edifici dell’Ottocento”.\nQuindi, tornando agli aspetti di cui non si parla abbastanza, oltre alla sicurezza?\n“Il problema è la mentalità. C’è ancora l’idea che “ho più sicurezza se li metto tutti dentro”, ma non è così. La sicurezza si ha con un controllo sul percorso riabilitativo, non con l’isolamento. È come dire che gli studenti sono più “sicuri” se li teniamo tutto il giorno in aula, è assurdo. Gli studenti hanno bisogno di fare attività e vedere il mondo fuori. L’isolamento totale è un concetto ottocentesco. È anche vero che stiamo vivendo una riforma che ha provato a smussare certe rigidità, ma stiamo ancora dentro un impianto che nasce nell’Ottocento. La riforma ha aiutato, ma ora il percorso si è fermato”.\nQual è la domanda che le persone detenute rivolgono più spesso ai vostri volontari?\n“La domanda classica è “come fai a entrare qui dentro?”. Non in senso logistico, ma umano, cioè “come fai ad avere un rapporto con noi?”. Poi chiedono la continuità della relazione. Ci sono tante richieste pratiche, certo, ma il bisogno più forte è quello di mantenere una relazione stabile, non qualcosa di spot. La relazione, anche quando è difficile, è ciò che conta di più”.\nCosa pensa della sanità penitenziaria?\n“Nella sanità penitenziaria siamo alla paradossale. Invece di avere un polo sanitario interno di buon livello - e non costerebbe molto - si procede spesso nell’improvvisazione. Ci sono persone che potrebbero essere aiutate meglio in un ambiente stabile. Penso a chi ha dipendenze o problemi medici, ma, nella maggior parte dei casi, la situazione è drammatica, poiché mancano cure adeguate e spesso anche i farmaci”.\nSecondo lei il problema più grave è l’indifferenza verso queste tematiche o la semplificazione del tipo “Hai commesso un reato, devi stare in galera”?\n“C’è molta semplificazione. Ho tenuto recentemente un corso a studenti universitari che sono rimasti colpiti perché avevano un’idea completamente diversa della detenzione. Come gliel’ho scardinata? Dicendo che sono una persona normale, che ha ragione per fare ciò che fa, ma che non ha paura. Loro avevano paura. Pensavano che parlare con le persone detenute significasse esporsi al pericolo. Ma non è così. Il pericolo è un’altra cosa, è ciò che può accadere fuori. La paura è amplificata da una narrazione che non corrisponde alla realtà, ed è paradossale avere paura dentro un sistema pieno di agenti di Polizia Penitenziaria. Quanto all’indifferenza, non ce n’è più che in altri ambiti, l’idea di base è sempre quella che se devo “costruire il mio”, non guardo quello degli altri”.",
    "author": "Ivana Barberini",
    "source": "trendsanita.it",
    "published_date": "2026-01-02"
  },
  "https://ristretti.org/piu-sicurezza-nel-carcere-arriva-lo-spray-urticante": {
    "title": "Più sicurezza nel carcere. Arriva lo spray urticante",
    "link": "https://ristretti.org/piu-sicurezza-nel-carcere-arriva-lo-spray-urticante",
    "content": "di Massimo Merluzzi\nLa Nazione, 2 gennaio 2026\nDai prossimi giorni verrà fornito a tutti gli agenti della Polizia penitenziaria. La sperimentazione avrà la durata di sei mesi poi si valuteranno gli effetti. Le tante denunce presentate dal personale della polizia penitenziaria hanno portato all’avvio della sperimentazione che scatterà nei prossimi giorni che consente l’utilizzo dello strumento di dissuasione ed autodifesa a base di Oleoresin Capsicum. Meglio conosciuto come lo spray al peperoncino. A dare il via libera al supporto in dotazione al personale è stato il provvedimento firmato a fine anno da Stefano Di Michele capo del Dipartimento dell’amministrazione penitenziaria (Dap). L’autorizzazione è legata al significativo incremento di eventi critici e aggressioni al personale.\n“Nel pieno rispetto del principio di proporzionalità tra offesa e difesa -ha spiegato Donato Capece segretario generale del Sappe - si ricorre al dispositivo che nebulizza capsaicina per fronteggiare un’azione violenta, una minaccia o una resistenza rivolta all’operatore di polizia penitenziaria o verso terzi coinvolti”. La sperimentazione avrà la durata di sei mesi e verrà adottata nei luoghi dove svolge servizio la polizia penitenziaria quindi celle, aree detentive, corridoi e durante il trasporto e trasferimento dei detenuti. Lo spray non è nocivo alla salute ma ha un effetto urticante e non può essere utilizzato all’interno degli automezzi.\nUna volta trascorso il periodo di sperimentazione una apposita commissione redigerà la relazione conclusiva al capo del Dipartimento dell’amministrazione penitenziaria per la valutazione sulla eventuale dotazione definitiva. Ma oltre all’utilizzo dello spray il segretario del sindacato ha richiesto l’utilizzo di altri strumento di altri strumenti in dotazione ai reparti di altri Paesi europei. A più riprese i sindacati hanno chiesto al direttore Maria Cristina Bigi un potenziamento delle forze di polizia penitenziaria proprio per far fronte alla carenza di personale e anche una nuova dotazione di strumenti.",
    "author": "Massimo Merluzzi\nLa Nazione",
    "source": "La Nazione",
    "published_date": "2026-01-02"
  },
  "https://ristretti.org/nordio-il-referendum-sulla-giustizia-nella-seconda-meta-di-marzo": {
    "title": "Nordio: “Il referendum sulla giustizia nella seconda metà di marzo”",
    "link": "https://ristretti.org/nordio-il-referendum-sulla-giustizia-nella-seconda-meta-di-marzo",
    "content": "di Virginia Piccolillo\nCorriere della Sera, 2 gennaio 2026\nIl ministro: “I magistrati hanno paura di confrontarsi con me. Assurda la raccolta firme per un nuovo quesito”. La prima riforma al traguardo nel 2026 sarà quella della Giustizia. Ministro Carlo Nordio, dunque, quando si voterà il referendum: il 22 o il 29 marzo? “La data non è stata ancora fissata. Presumibilmente nella seconda metà di marzo”. È vero che il governo vuole accelerare perché teme che i sondaggi ora favorevoli al Sì possano cambiare segno? “Semmai è il contrario. Siamo convinti che più informiamo gli elettori su contenuto e importanza di questa riforma, più li porteremo alle urne, e con risultati positivi”.\nMa il faccia a faccia con l’Anm ancora non c’è stato…\n“È l’Anm che ha detto no. Io ho chiesto un confronto “uno a uno”. Prima ha rifiutato il presidente Parodi. Poi il segretario Maruotti e poi tutti gli altri. Dicendo, dapprima, che non volevano buttarla in politica. Poi, siccome avevano partecipato a dibattiti con politici hanno corretto il tiro: dicendo che va bene discuterne con altri politici, ma non con esponenti di governo. Se non vengono vuol dire che hanno paura del confronto con me”.\nNon era stato lei a mettere in guardia l’Anm da un’azione politica?\n“L’Anm ha costituito un comitato per il No, e questo è stato di per sé un atto politico. Tuttavia ha rifiutato un confronto con me, con la motivazione che non vuole attribuirvi un significato politico, e questa è già una contraddizione. Presumo, e auspico, che per coerenza non si confronti con nessun altro esponente di partito, altrimenti significherebbe che teme un dibattito pubblico con il ministro della Giustizia. Per conto mio ho già detto che sono pronto, anche domani”.\nSta per uscire un suo libro sul referendum. Cosa dice di nuovo?\n“Rispondo a tutte le obiezioni che mi sono state fatte in Parlamento sulla riforma e alle quali non ho replicato”.\nNon è sminuire il Parlamento rispondere in un libro anziché in aula?\n“Avrei risposto, ma si sarebbe riaperto il dibattito e si sarebbe andati alle calende greche. E non ci sarebbe stato tempo per l’altra riforma, sul premierato. Ma soprattutto il prossimo Csm in scadenza sarebbe stato rieletto con i vecchi criteri. È questo che terrorizza, non la separazione delle carriere, ma il sorteggio”.\nServiranno i decreti attuativi. Li state scrivendo?\n“Sì. Ci vorrà tempo, anche per stabilire il paniere da cui estrarre i membri laici. Ma saremo pronti. Sarebbe assurdo che si votasse un nuovo Csm con le vecchie regole”.\nPotreste accettare una modifica sul sorteggio per le toghe equiparandolo a quello dei laici, dunque pescando dal “paniere”?\n“In linea con la riforma siamo aperti a tutti i contributi, anche dell’Anm”.\nDavvero non temete una dilatazione dei tempi pre-referendum?\n“La dilatazione dipende da una ragione tecnica. L’ha spiegato benissimo il costituzionalista Stefano Ceccanti. La norma attuale sul referendum può esser interpretata in modo diverso, e noi intendiamo evitare incertezze, ricorsi e polemiche. Perché vogliamo che il clima non venga esacerbato, e il confronto si svolga in modo pacato e razionale”.\nAnche il Quirinale ha frenato rispetto a un’accelerazione dei tempi, giusto?\n“È sempre il nostro interlocutore più autorevole, soprattutto quando si tratta di argomenti così delicati. Ma in questo caso le nostre considerazioni sono state motivate dalla novità dell’iniziativa di raccolta di firme di privati cittadini”.\nSi riferisce ai quindici “volenterosi” che hanno depositato un nuovo quesito referendario?\n“Sì, è stata una iniziativa inattesa perché il quesito è molto semplice: un sì o un no a una riforma, senza possibilità di modifiche. E poiché era stato chiesto proprio da noi, e la Cassazione l’aveva dichiarato ammissibile, non se ne vedeva la ragione”.\nSospetta una regia politica occulta?\n“Non lo so. So soltanto che l’iniziativa è superflua. Il quesito non si può cambiare”.\nIntanto la giustizia è impantanata in una digitalizzazione che non va...\n“La rivoluzione digitale non si fa in un batter d’occhio, e noi siamo compressi entro tempi estremamente ristretti, disposti dal precedente governo, per accedere ai contributi del Pnrr. Ma dopo le prime difficoltà siamo in dirittura d’arrivo”.\nQuando finiranno i disagi?\n“Nel processo civile siamo già a posto. In quello penale entro marzo sarà risolta la criticità sui provvedimenti cautelari, ed entro giugno quello sulle intercettazioni. Perfettamente in linea con gli obiettivi imposti dal Pnrr”.\nNon sarebbe opportuno abbassare i toni?\n“Mi hanno dato del piduista, del mafioso, del demolitore della Costituzione. Finché lo fa la politica lo accetto, prima di entrare in Aula faccio training autogeno per evitare che la pressione mi schizzi a 200, ma se lo fanno magistrati no. Allora Barbera, Vassalli e Cassese sono tutti Piduisti? La riforma non stravolge la Costituzione e tantomeno è punitiva, ma è la logica conseguenza del processo penale voluto da Vassalli. Conferirvi un significato politico è assolutamente improprio, e pericoloso soprattutto per la magistratura. Per questo auspico un dibattito aperto, e, per quanto acceso, nei limiti della ragionevolezza”.",
    "author": "Virginia Piccolillo\nCorriere",
    "source": "Corriere della Sera",
    "published_date": "2026-01-02"
  },
  "https://ristretti.org/depositata-alla-camera-la-proposta-di-legge-zuncheddu-sul-risarcimento-alle-vittime-di-giustizia": {
    "title": "Depositata alla Camera la proposta di legge Zuncheddu sul risarcimento alle vittime di giustizia",
    "link": "https://ristretti.org/depositata-alla-camera-la-proposta-di-legge-zuncheddu-sul-risarcimento-alle-vittime-di-giustizia",
    "content": "di Nicoletta Cottone\nIl Sole 24 Ore, 2 gennaio 2026\nRaccolte 50mila firme. Una proposta di iniziativa popolare sostenuta dal Partito Radicale e dalla famiglia del pastore sardo assolto dopo quasi 33 anni di carcere senza colpa. Garantirà una provvisionale economica. Alla Camera dei deputati l’anno si è chiuso con il deposito di una immensa pila di scatoloni dove troneggia il volto di Beniamino Zuncheddu, il pastore sardo richiuso per quasi 33 anni in carcere, accusato di un triplice omicidio che non aveva commesso, assolto nel gennaio 2024 dopo un processo di revisione.\nUna pila di scatoloni che contengono le oltre 50mila firme necessarie per presentare una proposta di legge di iniziativa popolare che chiede di dare un assegno mensile di mantenimento alle vittime di giustizia, in attesa di avere un risarcimento dallo Stato. Una richiesta che ha come emblema la vicenda del pastore sardo al quale la mala giustizia ha rubato quasi 33 anni di vita, costringendolo a passare decenni dietro le sbarre da innocente, senza poter avere un lavoro, costruirsi una famiglia, condurre una vita normale. E senza oggi poter avere una pensione per mantenersi. Una persona senza risorse economiche che, se non avesse i familiari, dovrebbe vivere in strada.\nObiettivo un assegno in attesa del risarcimento dello Stato - La raccolta di firme - promossa dal Partito Radicale tramite l’instancabile Irene Testa, garante dei detenuti della Sardegna e tesoriera del partito e sostenuta dalla famiglia di Beniamino Zuncheddu - ha superato le 50mila firme necessarie per la presentazione in Parlamento di una legge di civiltà per risarcire persone alle quali è stato tolto tutto, nonostante fossero innocenti.\nUna proposta di legge animata dalla vicenda limite del pastore sardo entrato in carcere qualche mese prima di compiere 27 anni e uscito alle soglie dei 60 anni. Tutto per una falsa testimonianza indotta da un agente della Criminalpol dell’epoca che aveva convinto l’unico sopravvissuto alla strage a fare un falso riconoscimento di Zuncheddu come autore del triplice omicidio e del tentato omicidio dell’unico superstite. Una vicenda alla quale Il Sole 24 Ore e Radio 24 hanno dedicato il podcast “Innocente”, disponibile sul sito del Sole e sulle principali piattaforme.\nIrene Testa: una proposta di legge di civiltà - “Dovrei ringraziarvi uno a uno. Tanta è stata la bellezza e la solidarietà che ho incontrato in questi mesi. Abbiamo riso e pianto insieme. Ho conosciuto persone bellissime - ha sottolineato la Garante dei detenuti della Regione Sardegna Irene Testa sui social raccontando i mesi di raccolta delle firme - a partire dai tantissimi volontari che hanno raccolto senza mai fermarsi; gli avvocati autenticatori che ci hanno accompagnato passo passo; i tanti Comuni che hanno fatto l’impossibile per certificare le firme, alcuni anche facendo gli straordinari. Naturalmente al Partito Radicale che ha promosso questa proposta di legge di civiltà. Dedichiamo questo risultato a Beniamino e altri affinché la sua vicenda possa rappresentare un monito presente e futuro a una politica spesso sorda e indifferente. Ora però la battaglia continua, si sposta dalle piazze in Parlamento”.\nIl Parlamento sani il vuoto normativo attuale - “È ora che il Parlamento intervenga a sanare questo vuoto normativo - ha detto al Sole 24 Ore Irene Testa - che genera una doppia ingiustizia. Non è accettabile, nè sopportabile che una persona vittima del sistema giustizia che non ha funzionato, che ha giudicato male, che ha incarcerato, possa lavarsene le mani e costringere le persone a chiedere l’elemosina per poter sopravvivere. Quella del Partito Radicale è stata una mobilitazione importante che ha coinvolto centinaia di volontari. E come diceva Marco Pannella, la gente è sempre più avanti della politica”.\nOra le operazioni di conteggio delle firme - Le firme sono state depositate al Servizio per i Testi normativi di Montecitorio, che procederà alle operazioni di conteggio delle firme prima della pubblicazione della proposta di legge popolare. Il 14% delle firme sono state raccolte online sul sito del ministero della Giustizia. La Camera dei deputati ha ora tre mesi di tempo per incardinare la proposta di legge nella commissione competente, dove potrebbe essere unificata con altre proposte di legge presentate da parlamentari o partiti. “Non staremo a guardare - ha annunciato Irene Testa - ma faremo il giusto pressing perché questa legge veda la luce al più presto”.\nCosa prevede la proposta - La proposta di iniziativa popolare vuole garantire una provvisionale economica a chi alla fine di un processo viene assolto e nei casi di ingiusta detenzione. Persone che oggi devono attendere fino a dieci anni per vedersi riconosciuto il danno in forma economica. Persone oggi costrette, dopo la gogna del carcere senza aver commesso colpe, a farsi ancora aiutare dai familiari o a vivere per strada. La proposta prevede un assegno che parta dal momento dell’assoluzione fino alla sentenza di risarcimento del danno. Perché è proprio in quel periodo che può durare sei, sette, otto, dieci anni che le persone non sanno cosa fare: alcune si rivolgono alla Caritas, altre sono costrette ad andare a rubare, altre ancora se non ci fossero le famiglie si troverebbero costrette a dormire in strada. Si tratta di una rendita mensile pari al doppio dell’assegno sociale a valere sui fondi della Cassa delle ammende. Sono circa mille ogni anno le ingiuste detenzioni con costi esorbitanti a carico dello Stato.",
    "author": "Nicoletta Cottone\nIl Sole",
    "source": "Ristretti Orizzonti",
    "published_date": "2026-01-02"
  },
  "https://ristretti.org/minori-e-violenza-sessuale-la-consulta-apre-alla-messa-alla-prova": {
    "title": "Minori e violenza sessuale, la Consulta apre alla messa alla prova",
    "link": "https://ristretti.org/minori-e-violenza-sessuale-la-consulta-apre-alla-messa-alla-prova",
    "content": "Il Dubbio, 2 gennaio 2026\nIllegittima l’esclusione automatica nei casi di minore gravità previsti dal codice penale. La messa alla prova dell’imputato minorenne non può essere esclusa in modo automatico nei casi di violenza sessuale di minore gravità. Con la sentenza n. 203, depositata il 29 dicembre 2205, la Corte costituzionale ha dichiarato parzialmente illegittimo il comma 5-bis dell’articolo 28 del d.P.R. n. 448 del 1988, introdotto dal decreto Caivano, nella parte in cui precludeva l’accesso all’istituto anche quando il fatto rientra nelle ipotesi attenuate previste dal codice penale.\nLe questioni erano state sollevate dai Gup dei Tribunali per i minorenni di Roma e Bari, chiamati a valutare la compatibilità della norma con i principi costituzionali. La disposizione censurata vietava la sospensione del processo con messa alla prova per i minori imputati di violenza sessuale aggravata, oltre che per omicidio e rapina aggravati, senza distinguere tra fatti di diversa gravità.\nLa Corte ha innanzitutto chiarito che non è di per sé incostituzionale la scelta del legislatore di escludere la messa alla prova per i delitti di violenza sessuale, riconosciuti come reati di particolare gravità, spesso commessi - come rilevato dalla Consulta - da minori ai danni di altri minori. In questo quadro, non risultano violati gli articoli 3, 27, terzo comma, e 31, secondo comma, della Costituzione, poiché anche nel diritto penale minorile permane un margine di discrezionalità legislativa nella definizione degli strumenti di diversion processuale.\nAllo stesso tempo, però, la Corte ribadisce un principio centrale: per il minore, la funzione rieducativa della pena assume una speciale preminenza. Proprio per questo, la disciplina non può ignorare le differenze di gravità delle condotte. È su questo punto che la norma del decreto Caivano viene ritenuta sproporzionata e manifestamente irragionevole.\nSecondo la Consulta, l’esclusione della messa alla prova anche nei casi di minore gravità - quelli per cui l’articolo 609-bis, terzo comma, del codice penale prevede una circostanza attenuante a effetto speciale, con una riduzione di pena fino a due terzi - finisce per frustrare la ratio stessa dell’attenuante. Se il legislatore riconosce, sul piano sostanziale, una minore offensività del fatto, non è coerente negare in modo assoluto un istituto processuale che mira alla rieducazione e al reinserimento del minore.\nL’irragionevolezza, sottolinea la Corte, sta proprio nel mancato allineamento tra la valutazione penale della condotta e il trattamento processuale: a una significativa attenuazione della pena non corrisponde alcuna differenziazione nell’accesso alla messa alla prova. Un automatismo che collide con i principi costituzionali che governano la giustizia minorile.\nPer queste ragioni, la Consulta ha dichiarato l’illegittimità costituzionale parziale del comma 5-bis dell’articolo 28 del d.P.R. 448/1988, nella parte in cui non esclude i casi di minore gravità. Resta ferma, invece, la possibilità per il legislatore di precludere l’istituto nei casi più gravi, preservando così l’equilibrio tra tutela delle vittime, difesa dei beni giuridici e finalità rieducative.",
    "author": null,
    "source": "Ristretti Orizzonti",
    "published_date": "2026-01-02"
  },
  "https://ristretti.org/traffico-di-droga-la-consulta-frena-inammissibile-la-questione-sulle-pene": {
    "title": "Traffico di droga, la Consulta frena: inammissibile la questione sulle pene",
    "link": "https://ristretti.org/traffico-di-droga-la-consulta-frena-inammissibile-la-questione-sulle-pene",
    "content": "Il Dubbio, 2 gennaio 2026\nNessuna “pena fissa” per i capi delle associazioni: errore interpretativo della Corte d’appello. Non c’è alcuna pena fissa di 24 anni di reclusione per i promotori delle associazioni dedite al traffico di droga. È su questo presupposto, ritenuto erroneo, che la Corte costituzionale ha dichiarato inammissibili le questioni di legittimità costituzionale sollevate in relazione al trattamento sanzionatorio previsto dall’articolo 74 del d.P.R. n. 309 del 1990. Con la sentenza n. 214, depositata il 30 dicembre 2025, la Consulta ha respinto le censure proposte dalla Corte d’appello di Lecce, che aveva ipotizzato un contrasto con gli articoli 3 e 27 della Costituzione. Al centro della questione vi era la disciplina sanzionatoria per il capo-promotore di un’associazione per delinquere finalizzata al traffico di sostanze stupefacenti, aggravata dal numero di associati superiore a dieci e dalla disponibilità di armi.\nSecondo l’ordinanza di rimessione, la norma configurerebbe una pena fissa pari a 24 anni di reclusione, ritenuta incompatibile con i principi di eguaglianza e di finalità rieducativa della pena. Ma la Corte costituzionale non ha nemmeno esaminato il merito, ritenendo la questione inammissibile per erroneità del presupposto interpretativo. La Consulta chiarisce infatti che l’articolo 74, commi 1 e 4, non introduce una pena fissa, ma stabilisce un aumento fisso del solo minimo edittale nel caso di concorso delle aggravanti previste dai commi 3 e 4. L’incremento è pari a quattro anni, mentre resta invariato il massimo, che può arrivare fino a trenta anni di reclusione. Ne deriva una forbice edittale compresa tra 24 e 30 anni, sufficientemente ampia da consentire al giudice una commisurazione elastica della pena in concreto.\nUn altro profilo decisivo riguarda la natura circostanziale della fattispecie. La pena elevata non discende da un reato autonomo, ma dall’effetto cumulativo di due aggravanti, il cui impatto può essere attenuato o neutralizzato dal riconoscimento di circostanze attenuanti. Anche sotto questo aspetto, viene meno l’assimilazione alle cosiddette “pene fisse”, già censurate in passato dalla giurisprudenza costituzionale.\nProprio per questo, sottolinea la Corte, i principi richiamati dal giudice rimettente non risultano pertinenti. Mancando una reale previsione di pena rigida e inderogabile, non sussiste il vulnus costituzionale ipotizzato, e la questione non può essere esaminata nel merito.",
    "author": null,
    "source": "Ristretti Orizzonti",
    "published_date": "2026-01-02"
  },
  "https://ristretti.org/braccialetto-elettronico-la-consulta-ferma-il-giudizio-questione-inammissibile": {
    "title": "Braccialetto elettronico, la Consulta ferma il giudizio: questione inammissibile",
    "link": "https://ristretti.org/braccialetto-elettronico-la-consulta-ferma-il-giudizio-questione-inammissibile",
    "content": "Il Dubbio, 2 gennaio 2026\nNessuna decisione nel merito sull’automatismo delle misure cautelari: difetto di rilevanza. La Corte costituzionale non entra nel merito dell’automatismo previsto in materia di braccialetto elettronico, ma dichiara la questione inammissibile per difetto di rilevanza. Con la sentenza n. 217, depositata il 30 dicembre 2025, la Consulta ha respinto le questioni di legittimità costituzionale sollevate dal Tribunale di Napoli, sezione del riesame, sull’articolo 282-bis, comma 6, ultimo periodo, del codice di procedura penale, come modificato dalla legge n. 168 del 2023 contro la violenza sulle donne e domestica. Il dubbio sollevato dai giudici napoletani riguardava la previsione secondo cui, in caso di non fattibilità tecnica della sorveglianza elettronica, il giudice “impone l’applicazione, anche congiunta, di ulteriori misure cautelari anche più gravi”. Una formulazione che, secondo il rimettente, avrebbe introdotto un automatismo incompatibile con gli articoli 3, 13 e 27 della Costituzione, privando il giudice della possibilità di valutare e motivare la non necessità di misure ulteriori in rapporto alle esigenze cautelari concrete.\nLa Consulta, tuttavia, ha ritenuto la questione meramente ipotetica e prematura. Il nodo centrale della decisione sta nella scansione procedimentale: il Tribunale del riesame ha sollevato il dubbio prima che fosse accertata la “non fattibilità tecnica” del dispositivo elettronico, evenienza che può emergere solo nella fase esecutiva della misura cautelare. Secondo la Corte, in sede di appello cautelare il giudice non ha il potere di disporre automaticamente misure ulteriori, poiché gli è precluso l’accertamento preventivo sulla concreta possibilità tecnica di applicare il braccialetto elettronico. Solo successivamente, qualora tale non fattibilità venga accertata dall’organo esecutivo, la competenza a valutare l’eventuale aggravamento cautelare spetta al “giudice che procede”, individuato di regola nel giudice per le indagini preliminari, ai sensi dell’articolo 279 cpp.\nLa sentenza richiama, in questa prospettiva, l’orientamento consolidato della giurisprudenza di legittimità e il quadro normativo più recente, che confermano la separazione logica e cronologica tra il momento dell’applicazione della misura e quello dell’eventuale verifica tecnica del controllo elettronico. Proprio questa separazione rende non attuale la questione sollevata dal Tribunale di Napoli. La Corte sottolinea inoltre che, indipendentemente dal merito, la norma censurata non doveva essere applicata nel giudizio a quo, mancando il presupposto fattuale della non fattibilità tecnica. Da qui la conclusione: difetta la rilevanza e, di conseguenza, le questioni devono essere dichiarate inammissibili.",
    "author": null,
    "source": "Ristretti Orizzonti",
    "published_date": "2026-01-02"
  },
  "https://ristretti.org/gup-incompatibile-dopo-riesame-o-appello-sulle-misure-cautelari": {
    "title": "Gup incompatibile dopo riesame o appello sulle misure cautelari",
    "link": "https://ristretti.org/gup-incompatibile-dopo-riesame-o-appello-sulle-misure-cautelari",
    "content": "Il Dubbio, 2 gennaio 2026\nLa Corte costituzionale dichiara illegittimo l’articolo 34 cpp: violati gli articoli 3 e 24 della Costituzione. Anche il giudice dell’udienza preliminare rientra a pieno titolo tra le funzioni incompatibili per chi si sia già pronunciato, in fase cautelare, su profili sostanziali della vicenda processuale. Lo ha stabilito la Corte costituzionale con la sentenza n. 212, depositata il 30 dicembre 2025, che segna un passaggio di rilievo nel sistema delle garanzie processuali. La Consulta ha dichiarato l’illegittimità costituzionale dell’articolo 34, comma 2, del codice di procedura penale, per contrasto con gli articoli 3 e 24, secondo comma, della Costituzione, “nella parte in cui non prevede l’incompatibilità con la funzione di giudice dell’udienza preliminare del giudice che, come componente del tribunale dell’appello, si sia pronunciato su aspetti non esclusivamente formali dell’ordinanza che dispone una misura cautelare personale”.\nLa pronuncia è stata estesa, in via consequenziale ai sensi dell’articolo 27 della legge n. 87 del 1953, anche al caso del tribunale del riesame. Secondo la Corte, è costituzionalmente illegittima anche la mancata previsione dell’incompatibilità del Gup per il giudice che, “come componente del tribunale del riesame, si sia pronunciato sull’ordinanza applicativa di una misura cautelare personale”.\nNel motivare la decisione, la Consulta chiarisce che la nozione di “giudizio” come sede pregiudicata, richiamata dall’articolo 34 cpp, comprende anche l’udienza preliminare, così come oggi disciplinata. Non si tratta più di una fase meramente filtrante, ma di un segmento processuale dotato di contenuti valutativi incisivi, idonei a incidere sulla posizione dell’imputato.\nIn questa prospettiva, rientra nell’attività pregiudicante anche quella svolta dal giudice in sede di applicazione, modifica o revoca delle misure cautelari, nonché nei procedimenti di riesame e appello ex articoli 309 e 310 cpp, quando il sindacato esercitato non sia limitato a profili formali ma coinvolga aspetti sostanziali dell’ordinanza impugnata. La Corte richiama espressamente la propria sentenza n. 131 del 1996, con cui era già stata dichiarata l’illegittimità costituzionale della stessa disposizione, ma limitatamente all’incompatibilità con la funzione di giudice del dibattimento. All’epoca, tuttavia, l’intervento non aveva riguardato anche la funzione di giudice dell’udienza preliminare.\nProprio l’evoluzione normativa e funzionale dell’udienza preliminare ha indotto ora la Consulta a estendere quel principio. “Stante la riconducibilità dell’udienza preliminare, come attualmente disciplinata, alla nozione di giudizio”, afferma la Corte, l’illegittimità costituzionale dell’articolo 34, comma 2, cpp sussiste anche con riferimento allo svolgimento delle funzioni di Gup.",
    "author": null,
    "source": "Ristretti Orizzonti",
    "published_date": "2026-01-02"
  },
  "https://ristretti.org/adozione-speciale-si-al-solo-cognome-delladottante-se-tutela-il-minore": {
    "title": "Adozione speciale, sì al solo cognome dell’adottante se tutela il minore",
    "link": "https://ristretti.org/adozione-speciale-si-al-solo-cognome-delladottante-se-tutela-il-minore",
    "content": "Il Dubbio, 2 gennaio 2026\nLa Corte costituzionale elimina l’automatismo: conta l’interesse del bambino e la sua identità personale. Nell’adozione in casi particolari, il minore potrà assumere anche il solo cognome dell’adottante, sostituendolo a quello originario, quando questa scelta rispecchia la sua effettiva identità personale e risponde al preminente interesse del bambino. A stabilirlo è la sentenza n. 210 del 2025 della Corte costituzionale, depositata il 30 dicembre 2025, che ha dichiarato parzialmente illegittima la normativa vigente. La Consulta ha colpito l’articolo 55 della legge n. 184 del 1983, in relazione all’articolo 299 del codice civile, nella parte in cui imponeva automaticamente l’anteposizione del cognome dell’adottante a quello dell’adottato. Un meccanismo rigido che, secondo i giudici delle leggi, finiva per comprimere un diritto inviolabile, quello all’identità personale, tutelato dall’articolo 2 della Costituzione.\nCon la decisione, la Corte chiarisce che, in presenza del consenso e dell’assenso di tutte le parti coinvolte, il giudice deve poter valutare se la sostituzione integrale del cognome sia la soluzione più coerente con la storia e la condizione del minore. Non una regola fissa, dunque, ma una valutazione caso per caso, costruita sulle esigenze concrete del bambino.\nNella motivazione, la Consulta sottolinea come l’adozione in casi particolari racchiuda situazioni molto diverse tra loro. Può trattarsi, ad esempio, di un minore che porta il cognome di un genitore decaduto dalla responsabilità genitoriale o comunque favorevole all’adozione; oppure di un bambino orfano e con gravi disabilità, adottato perché nessun componente della famiglia d’origine è in grado di prendersene cura. Vi rientra anche il caso del minore abbandonato per il quale l’affidamento preadottivo risulti di fatto impossibile.\nIn tutti questi contesti, l’automatica conservazione del cognome originario può non riflettere la reale identità del minore, né favorirne il percorso di crescita. Per questo la Corte afferma che il giudice deve essere libero di verificare se la nuova identità familiare, sancita dall’adozione, meriti di essere rappresentata anche attraverso un unico cognome.\nUn passaggio centrale della sentenza riguarda proprio l’età dell’adottando. Secondo la Consulta, nella minore età il rilievo identitario del cognome originario è spesso meno intenso rispetto a quello di un adulto. Questo può rendere prevalente l’esigenza di dare pieno riconoscimento alla nuova identità che nasce dal vincolo adottivo, anche sul piano nominale. La Corte precisa inoltre che questa facoltà si aggiunge, e non sostituisce, a quella già riconosciuta di invertire l’ordine dei cognomi, possibilità estesa anche all’adozione in casi particolari dopo la sentenza n. 135 del 2023. In entrambi i casi, resta decisivo un solo criterio: ciò che meglio tutela l’interesse del minore.",
    "author": null,
    "source": "Ristretti Orizzonti",
    "published_date": "2026-01-02"
  },
  "https://ristretti.org/calabria-ragazzi-psichiatrici-abbandonati-mancano-strutture-per-aiutarli": {
    "title": "Calabria. “Ragazzi psichiatrici abbandonati, mancano strutture per aiutarli”",
    "link": "https://ristretti.org/calabria-ragazzi-psichiatrici-abbandonati-mancano-strutture-per-aiutarli",
    "content": "Il Dubbio, 2 gennaio 2026\nUna denuncia forte, diretta e accorata, che mette a nudo una delle emergenze più drammatiche del territorio: quella dei minori con gravi problemi psichiatrici, lasciati senza risposte adeguate da un sistema che non dispone delle strutture necessarie. A sollevarla è Roberto Di Palma, Procuratore della Repubblica per i Minori di Reggio Calabria, intervenuto all’annuale incontro con i giornalisti per fare il bilancio dell’attività svolta nel 2025. “I ragazzi psichiatrici non sono capaci di intendere e di volere e hanno bisogno di essere aiutati proprio in queste strutture”, ha spiegato Di Palma, denunciando una situazione che definisce paradossale e insostenibile. “Mi è stato detto: “Arrestatelo”. Ma come faccio ad arrestarlo? Vanno aiutati nelle strutture, che al momento sono inesistenti”. Parole che restituiscono il senso di impotenza istituzionale davanti a bisogni complessi che non possono essere affrontati con strumenti repressivi.\nIl Procuratore ha poi chiarito che, contrariamente a quanto spesso viene raccontato, a Reggio Calabria non esiste un’emergenza baby-gang. “Non ci troviamo di fronte a questo fenomeno”, ha precisato, spiegando che negli ultimi mesi si sono registrati episodi di rapine commesse da piccoli gruppi di due o tre giovani, concentrati in un arco temporale ristretto di circa venti giorni. “Li abbiamo puntualmente arrestati”, ha aggiunto, sottolineando come questo dato dimostri che l’ufficio è sul pezzo, operativo e presente sul territorio.\nDal punto di vista numerico, Di Palma ha illustrato un bilancio che, nonostante le difficoltà, parla di efficienza. Nel 2025 sono stati aperti 254 nuovi fascicoli, solo cinque in meno rispetto all’anno precedente, ma soprattutto sono stati definiti 262 procedimenti, un dato in aumento. Un risultato significativo, ottenuto in un contesto di grave carenza di magistrati. “Ho lavorato praticamente da solo”, ha spiegato il Procuratore, ringraziando però il Procuratore generale e il Procuratore della Procura ordinaria di Reggio Calabria, che fino al 18 dicembre hanno garantito settimanalmente l’invio di un collega, prima dell’arrivo di un nuovo magistrato proveniente da Mestre.\nUn passaggio centrale della relazione è stato dedicato al programma Liberi di scegliere, diventato legge dello Stato il 18 gennaio scorso. Di Palma ha parlato di un calo delle richieste, passate da 26 a 15, definendolo però non preoccupante. Al contrario, ha rivendicato con orgoglio il valore storico del risultato raggiunto: “Avere “Liberi di scegliere” come legge significa una cosa importantissima: avere una copertura finanziaria”. Un elemento decisivo, perché “l’onere non è più lasciato al privato, ma diventa un impegno diretto dello Stato”, chiamato a intervenire per tutelare i ragazzi e interrompere i circuiti familiari devianti. “Il nostro dovere è rimettere il minore in un circuito virtuoso - ha concluso Di Palma - insegnargli a essere un cittadino normale, non un delinquente”.",
    "author": null,
    "source": "Ristretti Orizzonti",
    "published_date": "2026-01-02"
  },
  "https://ristretti.org/alessandria-detenuto-muore-in-cella-inalando-gas-da-una-bomboletta": {
    "title": "Alessandria. Detenuto muore in cella inalando gas da una bomboletta",
    "link": "https://ristretti.org/alessandria-detenuto-muore-in-cella-inalando-gas-da-una-bomboletta",
    "content": "di Federico Gottardo\nLa Repubblica, 2 gennaio 2026\nL’uomo si era messo un sacchetto in testa per stordirsi con le esalazioni ma è rimasto asfissiato. Un detenuto di 40 anni è morto intorno alle 23 del 31 dicembre nella sua cella del carcere di Alessandria. Secondo le prime ricostruzioni, ha preso la bomboletta del fornelletto da campeggio in dotazione e l’ha usata per riempire di gas un sacchetto di nylon. Poi ha infilato la testa, forse per cercare un momento di sballo. Ma è morto asfissiato: inutili i soccorsi degli agenti di polizia penitenziaria, arrivati nella cella appena si sono accorti che il detenuto aveva perso i sensi.\n“Le carceri italiane sono ormai al collasso - denuncia Leo Beneduci, segretario generale del sindacato Osapp - La mancanza di investimenti e di supporto organizzativo sta portando a una crisi irreversibile, bisogna intervenire per garantire la sicurezza degli operatori e dei detenuti”.",
    "author": "Federico Gottardo\nLa Repubblica",
    "source": "La Repubblica",
    "published_date": "2026-01-02"
  },
  "https://ristretti.org/cuneo-quando-il-carcere-logora-chi-lo-vive-dietro-le-sbarre-e-chi-ci-lavora": {
    "title": "Cuneo. Quando il carcere logora chi lo vive dietro le sbarre e chi ci lavora",
    "link": "https://ristretti.org/cuneo-quando-il-carcere-logora-chi-lo-vive-dietro-le-sbarre-e-chi-ci-lavora",
    "content": "di Barbara Morra\nLa Stampa, 2 gennaio 2026\nLa visita alla Casa circondariale del Cerialdo di Cuneo di una delegazione di Radicali, Possibile e Avs. “Un carcere che non è sovraffollato ma che, nei fatti, è saturo. Un luogo che dovrebbe rieducare e reinserire e che invece finisce per logorare chi lo vive e chi ci lavora”. È l’immagine che emerge dalla visita nel carcere di Cuneo da parte di una delegazione di Radicali Italiani, Possibile e Avs. Al termine dell’ispezione il giudizio è netto: “La situazione del carcere di Cuneo non è dignitosa”. A dirlo sono Filippo Blengino e Bianca Piscolla, rispettivamente segretario e membro della giunta nazionale di Radicali Italiani, insieme a Giulia Marro, consigliera regionale di Avs, e Francesca Druetti, segretaria di Possibile.\n“Abbiamo percepito la sofferenza - spiegano -. La sofferenza degli operatori e degli educatori, costretti a lavorare in una condizione cronica di carenza di personale, e quella dei detenuti, costretti a vivere in condizioni non degne di uno Stato che si definisce di diritto”.\nMancano i mediatori culturali - Il dato più evidente riguarda il personale: un solo educatore ogni cento detenuti e una totale assenza di mediatori culturali, nonostante una consistente presenza di persone straniere. “I mediatori sono pochissimi in tutta Italia - sottolinea Blengino - a volte dipendono dall’amministrazione penitenziaria, altre volte sono il frutto di singoli progetti. Ma a Cuneo non ce n’è nemmeno uno, ed è assurdo se si considera che una grande fetta della popolazione detenuta è straniera”. Molti di loro, aggiunge, “sono in carcere per reati poco gravi, per i quali potrebbero essere previste misure alternative”. Particolarmente critiche le condizioni della sezione di isolamento. “Abbiamo visitato più di quaranta istituti - racconta Blengino - e rispetto ad altri a Cuneo l’isolamento è sottoterra. Questo la dice lunga. Nei corridoi passano i tubi, è come stare in una cantina”. Qui sono recluse persone “sia per ragioni disciplinari sia per isolamento medico-psichiatrico non a rischio suicidario, persone che possono andare in escandescenza”. Durante la visita, una delle celle risultava inagibile: “Aveva i vetri spaccati, il soffitto del corridoio era rovinato. Sono condizioni degradanti”.\nIl lavoro resta un’eccezione - Formalmente il carcere non è sovraffollato, ma “i continui sfollamenti lo rendono di fatto saturo”, spiegano i Radicali. E il lavoro, elemento centrale del percorso rieducativo, resta un’eccezione. “I lavori interni sono quelli classici: lo scopino, il portantino, il cuoco - prosegue Blengino -. Parliamo di circa novanta detenuti su quasi quattrocento. Anche considerando la turnazione, significa che per la gran parte del tempo le persone stanno in cella a guardare il soffitto”.\nI progetti attivi, aggiunge, “sulla carta esistono, ma coinvolgono numeri minimi: i semiliberi sono una ventina, il progetto del pane occupa due o tre detenuti”. Il tema, per Blengino, è anche quello del monitoraggio costante e della denuncia pubblica. Da qui anche l’appello al territorio: “Chiediamo al Comune di Cuneo di interessarsi di più, di comprendere che il carcere fa parte del tessuto cittadino e di attivare un percorso per i mediatori culturali, così come alle Asl. Altri comuni di centrosinistra, su questo, sono avanti”.\nAppello a istituzioni e società civile - Per Giulia Marro, “ogni visita in carcere restituisce una fotografia chiara: un sistema isolato, che si consuma al suo interno e fatica a essere visto dall’esterno”. A Cuneo questo isolamento si traduce “in strutture vecchie e sporche, in persone detenute che vivono in condizioni non dignitose e in una polizia penitenziaria ridotta all’osso, lasciata sola a reggere una tensione continua”. La consigliera regionale ringrazia i Radicali per aver promosso una visita collettiva: “Non è solo un gesto di attenzione, ma uno strumento politico. L’opacità e la distanza tra carcere e società sono un problema democratico”.\nL’appello finale è rivolto alle istituzioni e alla società civile: “Servono opportunità e determinazione perché il carcere di Cuneo possa ospitare attività culturali strutturate, oggi quasi del tutto assenti”. Perché, ricorda Marro citando Peppino Impastato, “se si insegnasse la bellezza alla gente, si fornirebbe un’arma contro la rassegnazione”. E conclude: “Come ha commentato Daniela Melotti, iscritta di Possibile che ha partecipato alla visita: “in un carcere la cultura è l’unico strumento che permette a una persona di pensarsi altro rispetto al reato commesso”.",
    "author": "Barbara Morra\nLa Stampa",
    "source": "La Stampa",
    "published_date": "2026-01-02"
  },
  "https://ristretti.org/ancona-marco-libero": {
    "title": "Ancona. Marco libero",
    "link": "https://ristretti.org/ancona-marco-libero",
    "content": "di Marcelo Pesarini\nanconarivistaacolori.it, 2 gennaio 2026\nMarco Bondavalli è uscito dal carcere di Montacuto il 30 dicembre 2025. Una piccola grande battaglia di resistenza che ha visto lui con la sorella e la madre, e tutti noi di “Morire di carcere” ottenere un risultato ormai insperato. È uscito con la pressione a livelli abnormi, dumping dello stomaco, sepsi, il catetere cambiato ogni 12 ore dai dottori dell’ospedale di Torrette, perché era troppo scomodo per il carcere, l’ospedale e le 4 residenze adatte alla sua patologia. Ieri il magistrato di sorveglianza ha deciso in suo favore. Al suo fianco c’è stata la parte sana del mondo politico, nominiamo Ilaria Cucchi anche per gli altri, la sua avvocata, medici esterni che avevano lavorato gratuitamente per rappresentare la giustizia.\nÈ uscito in un anno nel quale sono decedute 238 persone in carcere, di cui 80 per suicidio. Il confine fra morti per suicidio riconosciuto, malattie indotte dalla mala sanità e suicidi indotti o annunciati per mancanza di cure è sempre labile. Lo affermano non solo Antigone, Ristretti Orizzonti, Nessuno tocchi Caino; il 30 dicembre 2025 Il Garante campano Samuele Ciambriello, portavoce anche della conferenza nazionale dei garanti dei detenuti traccia attraverso i numeri di fine novembre un allarmante bilancio di fine anno, che mette in crisi il sistema penitenziario.\n“In Italia sono detenute 63.868 persone a fronte di 45.000 posti reali disponibili. La Costituzione è ingabbiata nelle celle” L’aspetto di Marco è quello di molti detenuti, che o dimagriscono moltissimo, oppure sviluppano obesità senza energie, spesso assuefatti ai farmaci. Una semplice richiesta ai partiti politici, sindacati, associazioni, che non vogliono “buttare la chiave”.\nElaborare, proporre e fare approvare una prima legge che rivolta alle AST che ospitano gli istituti carcerari, affinché pubblichino rapporti semestrali coi numeri dei reclusi, patologie, cure, decorso delle stesse, personale medico e paramedico impiegato, in modo da permettere agli organi preposti di colmare le carenze. Il pubblico, anche se inizialmente potrebbe essere composto solo dai diretti interessati, avrebbe le basi per diventare una prima massa critica da proporre a tutti gli altri cittadini come vuole la Costituzione.\nNota di colore: Montacuto fornisce da anni una giuria di detenuti ai concorsi Storie da MAB (racconti e foto), Corto Dorico Film Festival e Musicultura, grazie all’iniziativa dei rispettivi organizzatori. Sarebbe interessante ascoltare una giuria dei detenuti sulla sanità penitenziaria.",
    "author": "Marcelo Pesarini",
    "source": "anconarivistaacolori.it",
    "published_date": "2026-01-02"
  },
  "https://ristretti.org/venezia-detenuto-picchiato-poi-morto-suicida-nessun-reato-del-medico": {
    "title": "Venezia. “Detenuto picchiato (poi morto suicida), nessun reato del medico”",
    "link": "https://ristretti.org/venezia-detenuto-picchiato-poi-morto-suicida-nessun-reato-del-medico",
    "content": "Corriere del Veneto, 2 gennaio 2026\nDopo il caso del giovane detenuto di 24 anni che sarebbe stato pestato a Santa Maria Maggiore nel febbraio 2024 con rottura della milza il giorno prima del trasferimento al carcere di Montorio di Verona, dove morì suicida qualche tempo dopo, l’amministrazione penitenziaria ha cambiato i moduli con cui si attestano le condizioni di idoneità al trasferimento da una struttura all’altra. Prima, c’era una casella da spuntare (idoneo al trasferimento); dopo è stato creato un altro “form” che invita ad attestare “la capacità di affrontare il viaggio”.\nPer le presunte botte da parte di quattro agenti della polizia penitenziaria, sarà il processo in aula a stabilire se il 24enne romeno sia stato massacrato di botte dagli uomini in divisa in servizio, come sostiene il pm Andrea Petroni; oppure se invece - come replica la difesa - sia stato solo “contenuto” dopo averli aggrediti: la prossima udienza si terrà il 12 gennaio. Se quello è un filone aperto, l’altro riguardava il medico che lo visitò a Venezia dopo l’asserito scontro con gli agenti.\nNon commise falso in atto pubblico, né asserì falsità nel referto secondo la gup Benedetta Vitolo, che ha depositato le motivazioni con cui lo ha prosciolto dalle accuse. La vicenda che vedeva il medico accusato ha seguito il percorso del rito abbreviato. Rappresentato dall’avvocato Marco Vianello, con indagini difensive ha dimostrato che la visita fu effettuata.\nRilevò ematomi alla testa, alla schiena, al quadrante occipitale, le ecchimosi all’addome. La stessa diagnosi che fece qualche ora dopo il trasferimento il medico dell’infermeria di Verona. Dove si sentì malissimo e fu portato al Pronto Soccorso: i periti avevano spiegato che il dolore per quella lesione può manifestarsi parecchie ore dopo. La gup ha concluso che non vi fu falso: la visita fu effettuata e la diagnosi fu confermata dal collega medico di Verona. Il medico veneziano, che doveva solo accertare la compatibilità col trasporto, fece il suo lavoro ed è stato prosciolto.",
    "author": null,
    "source": "Ristretti Orizzonti",
    "published_date": "2026-01-02"
  },
  "https://ristretti.org/bologna-i-penalisti-servono-amnistia-e-indulto": {
    "title": "Bologna. I penalisti: “Servono amnistia e indulto”",
    "link": "https://ristretti.org/bologna-i-penalisti-servono-amnistia-e-indulto",
    "content": "Corriere di Bologna, 2 gennaio 2026\n“Constatiamo, con sempre maggiore preoccupazione, che la situazione nel carcere di Bologna è sempre più critica ed allarmante”. Il direttivo e l’osservatorio carcere della camera penale di Bologna commenta così l’ultima rivolta scoppiata tra i detenuti della Dozza. Nel pomeriggio di martedì 30 dicembre, nel reparto 2B del penitenziario, era partita una violenta protesta che aveva coinvolto decine di detenuti, quasi tutti di origine straniera, generata dal rifiuto del medico di turno di ricoverare in ospedale un prigioniero che aveva ingoiato uno stuzzicadenti. I detenuti avevano dato fuoco a materassi e coperte e sfondato il cancello di di sbarramento della sezione, per poi scontrarsi con le guardie di sicurezza. “Nessuna delle misure messe in campo in questi ultimi anni - commentano i penalisti - è evidentemente riuscita a fronteggiare l’emergenza umanitaria che ormai coinvolge il sistema penitenziario italiano nel suo complesso, se è vero che l’introduzione di nuovi reati e di pene più severe non hanno fatto altro che aggravare il già critico sovraffollamento, senza peraltro sortire alcuna efficacia deterrente”.\nIn questa situazione “di assoluta emergenza - conclude la nota - non c’è altro da fare che intervenire con strumenti emergenziali, quelli che la nostra Costituzione consente di utilizzare proprio in questi drammatici momenti. Ci uniamo dunque con forza alle dichiarazioni di queste ultime ore del Garante Regionale dott. Roberto Cavalieri e alle tante autorevoli voci, l’ultima, fortissima, di Papa Leone XIV durante la messa del 14 dicembre a San Pietro, che chiedono al Parlamento che siano messe in atto, con assoluta urgenza, misure deflattive quali l’amnistia e l’indulto”.",
    "author": null,
    "source": "Ristretti Orizzonti",
    "published_date": "2026-01-02"
  },
  "https://ristretti.org/novara-carcere-poco-sovraffollato-ma-mancano-trenta-agenti": {
    "title": "Novara. Carcere poco sovraffollato, ma mancano trenta agenti",
    "link": "https://ristretti.org/novara-carcere-poco-sovraffollato-ma-mancano-trenta-agenti",
    "content": "di Roberto Lodigiani\nLa Stampa, 2 gennaio 2026\nNei giorni scorsi la visita della delegazione di Radicali e Giovani democratici: la sezione ordinaria accoglie 93 detenuti, altri 68 in quella del regime duro 41 bis. Esclusi i 68 detenuti in regime di “41 bis”, il carcere duro, i 93 ospiti della sezione ordinaria della casa circondariale di via Sforzesca il 29 dicembre hanno avuto modo di incontrare la delegazione di Europa radicale, associazione radicale Adelaide Aglietta, Giovani Democratici.\n“La direttrice Annamaria Dello Preite con il comandante del reparto di polizia penitenziaria, la responsabile dell’area trattamentale Elisabetta Sebastiani, la Garante comunale dei diritti delle persone private della libertà Nathalie Pisano - spiega Igor Boni, presidente di Europa radicale - ci hanno accompagnati durante la visita della struttura di detenzione di Novara. Il sovraffollamento in via Sforzesca non è particolarmente accentuato. Le celle sono da quattro posti e in alcuni limitati casi sono state inserite 5 persone”.\nLa delegazione ha avuto accesso alla tipografia e alla lavanderia: “La realtà del carcere di Novara rappresenta un’eccezione nel panorama degli istituti di pena piemontesi - sottolinea Giovanni Oteri, dell’associazione radicale Adelaide Aglietta -. Il moderato sovraffollamento è abbinato alle attività lavorative interne a disposizione dei detenuti come la tipografia e la lavanderia”. Una sofferenza sentita riguarda l’organico del reparto della polizia penitenziaria: “Rispetto ai 166 agenti previsti dalla pianta organica - precisa Igor Boni - risultano assenti 30 agenti. Il personale in servizio non va oltre le 136 unità”. Da Europa radicale e dall’Associazione Radicale Adelaide Aglietta è stato reindirizzato al presidente della Regione Alberto Cirio l’invito a visitare tutte le carceri del Piemonte.\nIl neo segretario dei Giovani democratici novaresi Elia Impaloni: “Questa è la quinta visita al carcere di Novara, dal settembre 2024. Continueremo nel 2026, occupandoci anche del settore minorile analizzando il lavoro di ricerca realizzato dal novarese Filippo Gambini”. La consigliera comunale Cinzia Spilinga preannuncia un’interrogazione per “incentivare la città a trovare soluzioni abitative a favore dei detenuti che escono dalla casa circondariale e non trovano alloggi in affitto per poter consolidare il percorso rieducativo avviato tra le mura del carcere”.",
    "author": "Roberto Lodigiani\nLa Stampa",
    "source": "La Stampa",
    "published_date": "2026-01-02"
  },
  "https://ristretti.org/cagliari-carcere-di-uta-visita-degli-avvocati-emergenza-sovraffollamento": {
    "title": "Cagliari. Carcere di Uta, visita degli avvocati: “Emergenza sovraffollamento”",
    "link": "https://ristretti.org/cagliari-carcere-di-uta-visita-degli-avvocati-emergenza-sovraffollamento",
    "content": "cagliaripad.it, 2 gennaio 2026\nLa Camera Penale di Cagliari e Nessuno tocchi Caino denunciano gravi criticità durante l’incontro con i detenuti nel periodo delle festività. Una visita per portare un segno concreto di vicinanza alle persone detenute, ma anche per accendere i riflettori su una situazione sempre più critica. Una delegazione della Camera Penale di Cagliari, insieme all’associazione Nessuno tocchi Caino, ha fatto ingresso nella Casa circondariale di Uta nei giorni delle festività, incontrando detenuti e operatori in un momento definito “particolarmente difficile” per l’istituto.\nIn una nota, i penalisti parlano apertamente di condizioni segnate da un grave sovraffollamento e da carenze strutturali nei servizi, con un impatto quotidiano sulla dignità delle persone ristrette e sul lavoro di chi opera all’interno del carcere. A destare maggiore preoccupazione è soprattutto la gestione sanitaria, ritenuta insufficiente e inadeguata, in particolare per i detenuti affetti da disturbi mentali e per quelli con problemi di tossicodipendenza.\nI numeri fotografano una situazione di forte squilibrio: “725 detenuti a fronte di una capienza regolamentare di 561 posti. Il divario tra il numero delle presenze e le risorse disponibili rende di fatto impossibile garantire livelli adeguati di cura e di presa in carico, soprattutto per le situazioni più fragili e complesse”. Emblematico, secondo la Camera Penale, il dato relativo agli psichiatri: “La dotazione organica di psichiatri prevista è pari a 4 unità, ma risulta di fatto ridotta a sole 2, delle quali una soltanto operativa a tempo pieno”.\nNonostante l’impegno dell’attuale direzione sanitaria, non è stato ancora possibile attivare all’interno del carcere il Servizio per le Dipendenze, lasciando senza risposte un numero significativo di detenuti con problemi di tossicodipendenza. A questo si aggiungono l’assenza di un supporto psicologico adeguato e la mancanza di un’ambulanza stabilmente presente nella struttura, elementi che contribuiscono, secondo i penalisti, a un quadro di grave compromissione del diritto alla salute.\nParticolarmente drammatico il caso segnalato di un giovane detenuto che “si sta lasciando morire di inedia e che non può essere sottoposto ad alimentazione forzata a causa della mancata convalida del trattamento sanitario obbligatorio”. Una vicenda che, per gli avvocati, rappresenta in modo emblematico le falle del sistema. Sul futuro dell’istituto pesa inoltre l’imminente trasferimento di detenuti sottoposti al regime del 41 bis, legato all’apertura di un nuovo reparto, un passaggio che sta alimentando polemiche e preoccupazioni anche nel dibattito politico locale. “Il carcere resta parte dello Stato di diritto - concludono Camera Penale e Nessuno tocchi Caino - e proprio nei momenti di maggiore difficoltà la tutela dei diritti, della salute e della dignità delle persone detenute non può essere messa in secondo piano”.",
    "author": null,
    "source": "Ristretti Orizzonti",
    "published_date": "2026-01-02"
  },
  "https://ristretti.org/rimini-visita-di-fine-anno-ai-casetti-per-i-radicali-sovraffollamento-intollerabile": {
    "title": "Rimini. Visita di fine anno ai Casetti per i Radicali: sovraffollamento intollerabile",
    "link": "https://ristretti.org/rimini-visita-di-fine-anno-ai-casetti-per-i-radicali-sovraffollamento-intollerabile",
    "content": "newsrimini.it, 2 gennaio 2026\nNella Casa Circondariale di Rimini il sovraffollamento resta un problema grave e in rapido peggioramento. L’istituto è idoneo a ospitare 118 persone, ma il Ministero si riserva di applicare la sentenza pilota Torregiani della Corte di Giustizia Europea che indica 3 i metri quadri a detenuto per non considerare la detenzione “trattamento inumano e degradante”, e questo porta per Rimini una capienza massima tollerabile di 165 persone. Il 31 dicembre erano 169. Come da tradizione, l’ultimo giorno dell’anno una delegazione dei Radicali ha fatto una visita in carcere. Erano presenti Ivan Innocenti, Fausto Battistel e Giovanni Benini. “Già nell’Istituto il Magistrato riconosce da anni ai detenuti ristretti nella prima sezione i Trattamenti Inumani e Degradanti per lo stato dei luoghi di detenzione. Però ormai è l’intero Istituto luogo di Trattamenti Inumani e Degradanti” sottolineano i tre che hanno visitato tutte le 6 sezioni e l’infermeria.\n“Il clima si presenta disteso e il rapporto tra detenuti e personale sereno” - Il gruppo è rimasto colpito da un ragazzo poco più che ventenne tenuto in cella di isolamento a causa di tensioni, atti vandalici e violenti all’interno dell’istituto. “La situazione risulta penosa nel vedere un giovane ragazzo in quello stato. Ci si domanda se quello sia il percorso trattamentale più idoneo per quella età”. Molti detenuti lamentano problemi nella spesa del sopravvitto e ritardi nella disponibilità e nel ricevimento dei resoconti. All’ingresso del carcere, dove entrano i familiari e i visitatori, è presente una cassa automatica che consente di versare sui conti dei detenuti, “buon servizio che però necessita poi di essere amministrato rapidamente. I ritardi sono fonte di tensione e problemi. Non poter telefonare alla famiglia o non ricevere le poche cose della spesa per la pulizia e i pasti sono fonte di tensione e insoddisfazione”.\nLa sezione semiliberi è ancora senza porte nel bagno. I semiliberi sollevano la necessità di una lavatrice. Tutti lamentano che non sono ammessi alimenti dall’esterno, i cosiddetti pacchi dei parenti e amici. L’area sanitaria vede la presenza di uno psicologo per 24 ore settimanali. “Presenza totalmente inadeguata per un possibile percorso trattamentale per le 169 persone presenti. Come lo psichiatra presente solo alcune ore alla settimana. Il carcere è luogo di sofferenza mentale, i detenuti saranno poi dimessi. Quali persone libere vogliamo che il carcere produca? - Dei 169 detenuti presenti 80 vengono indicati come tossicodipendenti, 78 risultano stranieri. I detenuti semiliberi avviati al lavoro sono 7, i lavoranti interni in articolo 21 sono 3. Meno del 6% della popolazione carceraria riminese. “Nulla, grave se si considera che il lavoro è la maggiore ragione di emancipazione dei detenuti”.\n“Nel complesso - conclude la delegazione - l’impressione che si conferma è che la Casa Circondariale di Rimini sia un corpo estraneo alla citta. Il tutto si regge sul personale da sempre in carenza e le sue risorse umane e professionali e sulla sopportazione di condizioni inumane di vita da parte dei detenuti. Come diceva Marco Pannella è necessaria una amnistia, non per le persone detenute, ma per la Repubblica che viola Carta Costituzionale e Carta Europea dei Diritti Umani”.",
    "author": null,
    "source": "Ristretti Orizzonti",
    "published_date": "2026-01-02"
  },
  "https://ristretti.org/verona-detenuti-al-lavoro-in-tribunale-segnale-di-apertura-e-di-dignita": {
    "title": "Verona. Detenuti al lavoro in tribunale “Segnale di apertura e di dignità”",
    "link": "https://ristretti.org/verona-detenuti-al-lavoro-in-tribunale-segnale-di-apertura-e-di-dignita",
    "content": "Corriere di Verona, 2 gennaio 2026\nHa il plauso anche della Camera Penale Veronese l’iniziativa del tribunale civile che ha avviato un protocollo per l’inserimento lavorativo di detenuti al palazzo di giustizia. Iniziativa che, dicono i penalisti è “un forte segnale di apertura alla popolazione carceraria e rispetto della dignità umana. Allo stesso tempo dimostra che le misure alternative alla detenzione ed i benefici previsti dall’ordinamento penitenziario sono finalizzati a garantire l’effettivo recupero del reo”, ricordando i dati che dimostrano come il rischio che un detenuto con un’occupazione torni a delinquere sia pari al 2%.\nLa Camera Penale si auspica anche che la magistratura di sorveglianza “acconsenta, con maggior celerità e frequenza, alla concessione di misure alternative al carcere e favorisca progetti di effettivo reinserimento sociale”. In quest’ottica i penalisti propongono di mettere in scena nell’aula della corte d’assise la piece teatrale “Ulisse. Il sogno” recentemente interpretata, nel carcere di Montorio, dagli stessi detenuti. “Come Ulisse - conclude la Camera Penale - i detenuti affrontano un vero e proprio viaggio verso la libertà e l’inizio di una nuova vita”.",
    "author": null,
    "source": "Ristretti Orizzonti",
    "published_date": "2026-01-02"
  },
  "https://ristretti.org/verona-nasce-la-cittadella-della-giustizia-riparativa": {
    "title": "Verona. Nasce la Cittadella della giustizia riparativa",
    "link": "https://ristretti.org/verona-nasce-la-cittadella-della-giustizia-riparativa",
    "content": "veronasera.it, 2 gennaio 2026\nAvrà sede in piazza Madonna di Campagna il polo che riunisce servizi e realtà impegnate nel reinserimento sociale e nella tutela dei diritti. A Verona prende forma la Cittadella della giustizia, un nuovo polo dedicato alla giustizia riparativa che si inserisce nel quadro delle riforme introdotte dalla cosiddetta legge Cartabia. La giunta comunale ha deliberato l’istituzione del Centro per la giustizia riparativa nella seduta di martedì 30 dicembre, su proposta dell’assessora alla sicurezza Stefania Zivelonghi, segnando un passaggio considerato di rilevante valore civile e sociale.\nIl Centro troverà sede nell’immobile comunale di piazza Madonna di Campagna 1/a, in settima circoscrizione, uno spazio che già ospita realtà attive nell’ambito della tutela dei diritti e del supporto alle persone coinvolte nel sistema giudiziario. Nello stesso edificio sono infatti presenti Rete Dafne, il Garante per i diritti dei detenuti e l’Ufficio dei servizi sociali per i minorenni. La concentrazione di questi servizi ha portato a definire l’area come una vera e propria “Cittadella della giustizia”, pensata per favorire integrazione e collaborazione tra soggetti che operano su fronti diversi ma complementari.\nI locali sono stati assegnati con determina dirigenziale dell’1 dicembre. L’accordo per l’utilizzo degli spazi avrà durata triennale, con la possibilità di rinnovo per ulteriori tre anni, salvo disdetta da comunicare per iscritto con un preavviso minimo di sei mesi. Il provvedimento, come precisato negli atti, non comporta oneri finanziari a carico del bilancio comunale.\nAl centro dell’iniziativa vi è la giustizia riparativa, concepita come strumento alternativo e complementare rispetto alla giustizia punitiva tradizionale. L’obiettivo è favorire la reintegrazione sociale delle persone detenute, promuovere la riparazione del danno subito dalle vittime e incentivare percorsi di dialogo e soluzioni condivise tra le parti coinvolte. In questa prospettiva, la giustizia riparativa mira anche a rafforzare i legami comunitari e sociali, contribuendo a una pacificazione più ampia del contesto in cui il reato si è verificato.\nL’attivazione concreta del Centro richiederà ancora alcuni passaggi amministrativi. In merito è intervenuta l’assessora alla sicurezza Stefania Zivelonghi: “Aggiungiamo un ulteriore importante tassello verso l’avvio di operatività del Centro per la giustizia riparativa che prevediamo di attivare nella prima parte del 2026, una volta espletate le pratiche di assegnazione della gestione”.",
    "author": null,
    "source": "Ristretti Orizzonti",
    "published_date": "2026-01-02"
  },
  "https://ristretti.org/bolzano-costruzione-del-nuovo-carcere-lokay-in-parlamento": {
    "title": "Bolzano: Costruzione del nuovo carcere, l’okay in Parlamento",
    "link": "https://ristretti.org/bolzano-costruzione-del-nuovo-carcere-lokay-in-parlamento",
    "content": "di Elena Mancini\nsalto.bz, 2 gennaio 2026\nPassa in Parlamento la riformulazione della legge di bilancio che consente di avviare il progetto della nuova casa circondariale di Bolzano. Ora sarà il Commissario straordinario del Governo per l’edilizia penitenziaria a decidere i prossimi passaggi. La legge sul nuovo carcere di Bolzano passa in Parlamento. Con l’approvazione da parte delle Camere della legge di bilancio del 2026 è passata anche la riformulazione che prevede come “il commissario straordinario compie, altresì, d’intesa con la Provincia autonoma di Bolzano e nel limite delle risorse previste dal Programma anche attraverso la modifica degli interventi dello stesso, gli atti necessari per la realizzazione della nuova casa circondariale di Bolzano, in ragione delle rinnovate esigenze del Dipartimento dell’amministrazione penitenziaria”. Si tratta, spiega il senatore della SVP Meinhard Durnwalder, della base giuridica grazie alla quale si potrà realizzare la nuova casa circondariale di Bolzano, in sostituzione all’attuale edificio di via Dante.\nIn questo modo il progetto sulla nuova struttura carceraria è entrato nella competenza del Commissario straordinario del Governo per l’edilizia penitenziaria Marco Doglio per far fronte alla grave situazione di sovraffollamento degli istituti penitenziari italiani. Sarà quindi il Commissario straordinario a decidere come procedere. Come già spiegato a SALTO dal Presidente Arno Kompatscher, le opzioni sul tavolo sono tre: il Commissario potrebbe utilizzare il progetto vinto nel 2011 dalla cordata romana guidata da Condotte da 200 posti, modificarlo, oppure farne uno nuovo avviando una nuova procedura.\nA livello di costi, la nuova struttura sarà realizzata nei limiti delle risorse del Piano nazionale edilizia carceraria, per questo è probabile che ci sarà un ridimensionamento del progetto. Tuttavia, essendoci l’accordo, la Provincia potrebbe contribuire al finanziamento, con eventuali somme che verrebbero poi scomputate dal contributo statale.",
    "author": "Elena Mancini",
    "source": "salto.bz",
    "published_date": "2026-01-02"
  },
  "https://ristretti.org/ferrara-sostegno-ai-genitori-detenuti-un-patto-con-lamministrazione": {
    "title": "Ferrara. Sostegno ai genitori detenuti, un patto con l’amministrazione",
    "link": "https://ristretti.org/ferrara-sostegno-ai-genitori-detenuti-un-patto-con-lamministrazione",
    "content": "Il Resto del Carlino, 2 gennaio 2026\nTre interventi per accompagnare i padri reclusi nel loro ruolo educativo in ottica reinserimento. L’assessore Coletti: “Favorire le relazioni familiari offrendo spazi di incontro adeguati”. Tre azioni progettuali per sostenere la genitorialità in carcere, nell’ottica di promuovere azioni sempre più attente di reinserimento sociale delle persone detenute. Questo è il fulcro della convenzione che unisce l’amministrazione comunale e la casa circondariale, sottoscritta con l’intendimento di sostenere concretamente, attraverso tre percorsi, i genitori sottoposti a misure detentive.\n“L’approvazione di questa convenzione è un tassello significativo - dichiara l’assessore comunale alle Politiche sociosanitarie Cristina Coletti - nel percorso di promozione del benessere della popolazione carceraria, tutelandone diritti e dignità. Attraverso questo documento si rafforza il lavoro in rete tra Comune e istituto penitenziario, con l’obiettivo di sostenere il rapporto genitore-figli anche in un contesto di fragilità. Lo scopo principale è favorire relazioni familiari, spazi di incontro adeguati e adeguate opportunità rieducative, che consentano ai genitori di non perdere il legame affettivo e che rappresentino opportunità di riflessione da cui far partire azioni di reinserimento sociale più consapevoli”.\n“L’esperienza di Ferrara in queste progettualità è molto innovativa nel panorama penitenziario nazionale - dice la direttrice dell’Arginone Maria Martone -. Sono rari i casi in cui le amministrazioni locali finanziano progetti volti al rafforzamento delle relazioni familiari, in particolare relativi alla genitorialità. Attraverso queste attività le famiglie possono riunirsi in un’atmosfera armoniosa, che fa pensare di essere lontani dal contesto carcerario. Anche il progetto inerente alla mediazione familiare è importante, perché aiuta i detenuti a comprendere”.\nLa convenzione trova attuazione attraverso tre interventi principali, pensati per accompagnare i padri detenuti nel loro ruolo educativo. Un primo ambito di lavoro riguarda le consulenze individuali sulla genitorialità, che offrono ai detenuti uno spazio riservato in cui affrontare dubbi, difficoltà e risorse personali.\nAccanto al lavoro individuale, la convenzione prevede anche la realizzazione di ‘Sabato in famiglia’, un appuntamento mensile che si svolge generalmente l’ultimo sabato del mese, nelle ore dedicate al colloquio con i familiari. A completare il percorso vi sono i gruppi di padri detenuti, che si riuniscono ogni tre settimane, in alternanza con le consulenze individuali.",
    "author": null,
    "source": "Ristretti Orizzonti",
    "published_date": "2026-01-02"
  },
  "https://ristretti.org/ravenna-bilanci-di-fine-anno-il-grazie-e-laugurio-del-cappellano-della-casa-circondariale": {
    "title": "Ravenna. Bilanci di fine anno. Il grazie e l’augurio del cappellano della Casa circondariale",
    "link": "https://ristretti.org/ravenna-bilanci-di-fine-anno-il-grazie-e-laugurio-del-cappellano-della-casa-circondariale",
    "content": "di don Marcelo Lopresti*\nrisveglioduemila.it, 2 gennaio 2026\nUna lettera per ringraziare il direttore, l’amministrazione, i volontari e la polizia penitenziaria del lavoro che mette al centro il “bene del prossimo”. La speranza è possibile, anche in carcere. Lo ha “detto”, implicitamente ed esplicitamente, Papa Francesco quest’anno aprendo una Porta santa a Rebibbia. Ma è anche l’esperienza concreta di don Marcelo Lopresti, da qualche mese cappellano a Port’Aurea Con questa lettere a Risveglio ha voluto fare un bilancio di quanto vissuto e ringraziare il direttore, l’amministrazione, la Polizia penitenziaria, volontari per il loro lavoro che mette al centro “il bene del prossimo”. La pubblichiamo integralmente.\nPapa Francesco apre la porta santa in carcere, un gesto che risuona - Mai come adesso abbiamo necessità di gridare il bello che c’è intorno a noi, ecco il perché di questo mio saluto. A fine anno e all0inizio di uno nuovo è una buona abitudine fare un’analisi di come sono andante le cose nel tempo trascorso insieme. A questo proposito, voglio condividere una mia personale impressione in questi mesi di servizio all’interno della casa circondariale di Ravenna con il personale e con la intera popolazione. A inizio dell’Anno Santo che stiamo concludendo, papa Francesco ebbe a fare un gesto molto significativo e inedito aprendo una Porta Santa in un carcere, portando il tema del Giubileo della Speranza in un luogo di reclusione. Quel gesto di Papa Francesco attraversando la Porta Santa a piedi e seguito dalla Santa Messa e da parole di incoraggiamento ai detenuti, esortandoli a non perdere la speranza, risuonano ancora oggi all’interno della nostra Casa circondariale di Ravenna. Aprire la Porta Santa in carcere (come a Rebibbia) simboleggia la speranza che non delude mai, invitando a spalancare il cuore alla misericordia di Dio, e questo monito lo viviamo tutti i giorni all’interno del carcere con il lavoro instancabile di uomini e donne che si rendono disponibili nel servire e accompagnare ogni singola persona che vive all’interno della struttura.\nDai volontari e amministrazione, tutti cercano il bene del prossimo - Il lavoro svolto all’interno dell’istituto, già dal direttore e tutti i suoi collaboratori nella Amministrazione alla Polizia penitenziaria in ogni suo membro e dai volontari che si prodigano per il prossimo, è un esempio inequivoco della volontà di tutti gli operatori del carcere di mettere in atto l’invito di Papa Francesco a riconoscere Gesù in ogni detenuto, specialmente attraverso gesti di servizio concreti per mostrare vicinanza umana e spirituale. Dalla celebrazione della Eucaristia e i dialoghi con i detenuti, ai diversi interventi dei volontari della Caritas diocesana come quelli degli altri operatori volontari nello sport e la cultura; dalla sensibilità dell’Amministrazione in venire incontro - laddove sia possibile - alle richieste e bisogni dei detenuti alla comprensione della realtà da parte del corpo della Polizia penitenziaria, ho imparato come tutti cercano il bene del prossimo. Insomma, il bilancio personale di questo periodo all’interno della casa circondariale di Ravenna lo reputo positivissimo.\nIl grazie e l’augurio per il 2026 - Se dovessi riassumere il mio sentimento, lo farei con questa sola parola “grazie”. Grazie alle persone che lavorano dentro il carcere perché in loro ho imparato che l’amore sta più nel “fare” che nel “dire”, e soprattutto da loro ho imparato a “fare” nel silenzio assoluto e lontano dai riflettori e della pubblicità. Con questi sentimenti voglio iniziare il nuovo anno 2026, augurando a tutti serenità e pace per continuare a portare la speranza che rincuora il nostro agire quotidiano. Buon Anno nuovo a tutti.\n*Cappellano della Casa circondariale di via Port’Aurea",
    "author": null,
    "source": "risveglioduemila.it",
    "published_date": "2026-01-02"
  },
  "https://ristretti.org/carcere-luogo-di-riparazione-la-pena-deve-avere-uno-scopo": {
    "title": "Carcere, luogo di riparazione. La pena deve avere uno scopo",
    "link": "https://ristretti.org/carcere-luogo-di-riparazione-la-pena-deve-avere-uno-scopo",
    "content": "di Stefano Maria Capilupi\nIl Riformista, 2 gennaio 2026\nDa Beccaria a Dostoevskij, la letteratura ha sempre affrontato i sistemi punitivi ricordando il compito della giustizia: rieducare i detenuti, non vendicarsi su di loro. “Una delle guardie che gli stava vicino dette uno schiaffo a Gesù ... lui gli rispose: “...perché mi percuoti?” (Gv 18, 22-23). Il Cristianesimo, - uno dei fondamenti dell’umanesimo europeo, - è l’unica grande religione in cui il fondatore è un laico che finisce arrestato, attraversa l’umiliazione della custodia, conosce tortura e violenza legale, e muore come condannato. La Croce è anche il riscatto di un’ingiustizia storica.\nDentro la modernità, la critica laica ai sistemi punitivi, che unisce Beccaria e Filangieri all’eredità socratica, ha insegnato a diffidare della vendetta pubblica e dell’arbitrio. Ma già la teologia morale di Sant’Alfonso Maria de’ Liguori anticipava che la persona non si esaurisce nel suo delitto, e la pena, se vuole essere davvero giusta, non può ridursi a pura ritorsione. Quando ragiona delle censure, egli richiama esplicitamente la loro natura “terapeutica”: “censura enim est poena medicinalis… aliter sanari non potest”, cioè una pena che mira a “sanare” la contumacia e a ricondurre il colpevole nell’ordine della convivenza (Theologia Moralis, lib. VII, cap. I, dub. IV, n. 53; Napoli: 1748). Non sorprende allora che, nel Giubileo dei detenuti, Leone XIV abbia scelto parole semplici e politicamente esplosive: “nessun essere umano coincide con ciò che ha fatto”, e la giustizia, se vuole restare umana, è “riparazione e riconciliazione”.\nLa speranza, qui, non è un sentimento privato: è categoria pubblica. Il Papa ricorda il gesto di Francesco a Rebibbia, e mette al centro la logica evangelica di un Dio che “non vuole che alcuno si perda” (2 Pt 3,9) e per cui “nulla è impossibile” (Lc 1,37). La letteratura russa, per esempio, aiuta a non mentire, ma anche a comprendere le profondità dell’anima. Nel Maestro e Margherita, Bulgakov mette in scena Pilato che nell’epilogo del romanzo conversa con Gesù dopo la morte. “Che supplizio triviale! Ma tu, ti prego, dimmi, (...) non c’è stato, il supplizio! Ti scongiuro, dimmi che non c’è stato. - Ma certo che non c’è stato - risponde con voce roca il compagno, - ti è apparso soltanto”.\nIn quel paradosso di oblio si intravede una teologia apofatica della speranza. Dostoevskij, in antitesi dialettica, legò ancora prima speranza e memoria in maniera indissolubile, e nei Fratelli Karamazov Ivan restituisce addirittura il biglietto di entrata nel Paradiso per restare con la memoria delle ingiustizie. Il romanzo Delitto e castigo in russo suona più precisamente come “Il delitto e la pena” (Prestuplenie i nakazanie): il problema non è il castigo in sé, ma il senso della pena. La prima edizione italiana del 1889 (Treves), che traduceva la versione francese, fissò però l’uso di “castigo”, influenzando per sempre il titolo in italiano. Dostoevskij invece non poté fare a meno di trarre ispirazione dal celebre saggio di Cesare Beccaria Dei delitti e delle pene, che era stato tradotto e pubblicato in Russia già nel 1805. Dentro questa oscillazione lessicale c’è la domanda: pena come vendetta o come percorso?\nE il principe Myškin nell’Idiota, parlando della pena di morte, inchioda la coscienza moderna: uccidere “per” un omicidio è una pena più grande del delitto stesso, perché toglie all’uomo persino il tempo del pentimento e della ricostruzione interiore. La dottrina cattolica, quando è fedele al Vangelo, non divinizza mai la pena: la orienta. Il Catechismo ricorda che la punizione deve riparare il disordine creato dal reato e, “per quanto possibile”, favorire la correzione del colpevole, richia-mando persino il buon ladrone. E aggiunge che oggi i casi in cui l’eliminazione del reo sia “necessaria” sono “molto rari, se non praticamente inesistenti”. In questo senso la modernità non fa altro che realizzare il monito del Vecchio Testamento sulle origini: ““chiunque ucciderà Caino subirà la vendetta sette volte!”. Il Signore impose a Caino un segno, perché nessuno, incontrandolo, lo colpisse” (Gen 4, 15).\nLa pena deve avere un fine, altrimenti diventa superstizione civile. Un carcere che investe su istruzione, lavoro, cura delle dipendenze, legami familiari, accompagnamento all’uscita e giustizia riparativa non sminuisce il reato: impedisce che il male si riproduca, e restituisce alle vittime non solo indignazione, ma sicurezza reale. È anche lo spirito dell’art. 27 della Costituzione: “rieducazione”, non vendetta. Tra memoria e speranza sta la misura di una comunità adulta: ricordare il male senza ridurre l’uomo al suo male, e proteggere la società senza perdere l’anima.",
    "author": "Stefano Maria Capilupi\nIl Riformista",
    "source": "Il Riformista",
    "published_date": "2026-01-02"
  },
  "https://ristretti.org/lemergenza-negata-il-libro-di-alemanno-e-falbo-sulla-situazione-carceraria-in-italia": {
    "title": "“L’emergenza negata”: il libro di Alemanno e Falbo sulla situazione carceraria in Italia",
    "link": "https://ristretti.org/lemergenza-negata-il-libro-di-alemanno-e-falbo-sulla-situazione-carceraria-in-italia",
    "content": "di Federica Parbuoni\nsecoloditalia.it , 2 gennaio 2026\nSi intitola “L’emergenza negata. Il collasso delle carceri italiane” il libro che Gianni Alemanno ha scritto con Fabio Falbo, lo “scrivano di Rebibbia”, con il quale sta dando voce al disagio e in molti casi alla sofferenza dei detenuti italiani, a partire dall’esperienza diretta di quelli dell’istituto di pena romano. È passato un anno esatto da quando l’ex sindaco di Roma è stato arrestato per non aver rispettato le condizioni dell’affidamento in prova cui era stato posto dopo una condanna a un anno e dieci mesi per il reato di traffico di influenze illecite, unico capo di imputazione rimasto nei suoi confronti nell’ambito di quell’inchiesta monstre e fortemente mediatica che è stata “Mafia Capitale”.\nAlemanno a Rebibbia da un anno - Alemanno è stato condannato a un anno e 10 mesi, una parte dei quali aveva già scontato con l’affidamento. Ma il contatore è stato “azzerato” quando sono andati a prenderlo la sera del 31 dicembre del 2024 e il conteggio della condanna è ripartito daccapo. “Alemanno si ritrova a Rebibbia per scontare di nuovo la sua pena per aver violato, mentre era affidato ai servizi sociali, le prescrizioni impartite dal magistrato di sorveglianza. Una serie di leggerezze che io comprendo perché so cosa sia la passione politica che, non c’è dubbio, è stata la cifra di tutta la sua vita. Passione politica che lo ha portato a cercare di conciliare i suoi impegni politici con i permessi di lavoro ottenuti per uscire fuori dai confini territoriali che gli erano stati imposti”, scrive la parlamentare radicale Rita Bernardini nella prefazione al libro, definendo uno “sfregio” la decisione di “chiuderlo in cella proprio l’ultimo giorno dell’anno”.\nDai “diari di cella” alle lettere aperte: l’impegno per i detenuti - In questo anno Alemanno ha dato prova di straordinaria resilienza, profondendo quella passione politica di cui parla Bernardini nell’impegno per i detenuti e per un sistema carcerario più moderno e umano. Il libro è un tassello di questo impegno, che si manifesta con regolarità con i “diari di cella” e con le lettere aperte alle alte cariche istituzionali e politiche del Paese e anche al Papa.\nIl libro scritto con Fabio Falbo: “L’emergenza negata” - Il volume è organizzato in tre parti: la prima, scritta da Alemanno, è una panoramica storica e politica della questione carceraria in Italia, dall’immediato Dopoguerra a oggi e si intitola “La politica che non vuole vedere”; la seconda, scritta da Falbo - detenuto di lungo corso, che in carcere si è laureato in Giurisprudenza e si è messo al servizio dei detenuti con minori strumenti economici, culturali e sociali - si intitola “Le carceri italiane al collasso” e offre una riflessione sulla condizione carceraria, dall’interno - certo - ma con un approccio “tecnico” e analitico che presenta dati e comparazioni e accende i riflettori sulle maggiori criticità; la terza sezione, “Il lavoro che non arriva”, è composta dagli interventi di diversi detenuti, che raccontano le principali difficoltà della vita carceraria con particolare riferimento alle strategie per preparare al reinserimento e, soprattutto, alla loro carenza. Infine, ci sono un’appendice con le lettere inviate da Alemanno e Falbo alle autorità per sensibilizzare sul tema e le postfazioni dell’avvocato Gianpaolo Catanzariti, responsabile Osservatorio carcere Unione Camere Penali Italiane, e della ricercatrice Serena Cataldo, impegnata nel progetto Università in carcere, Università degli Studi di Roma “Tor Vergata”.\nUn contributo alla riflessione e al dibattito - Il libro, estremamente critico nei confronti della politica, non si presenta solo come una fotografia: avanza proposte e ipotizza soluzioni a una situazione che, come correttamente ricordato da Alemanno nei suoi capitoli, è il frutto di una stratificazione di questioni rimaste irrisolte nell’arco di molti decenni, duranti i quali fenomeni sociali e globali come la diffusione delle droghe e l’immigrazione di massa hanno aggiunto problemi a problemi. Si può essere d’accordo o meno con le tesi esposte, ma si tratta comunque di un contributo alla riflessione che può essere utile per avere una visione più completa di come il carcere è visto da chi ci vive, di quali siano le sfide sul tavolo e di cosa significhi, anche, saper trasformare un’esperienza potenzialmente - e per molti effettivamente - devastante in un’occasione da mettere al servizio della comunità.",
    "author": "Federica Parbuoni",
    "source": "secoloditalia.it",
    "published_date": "2026-01-02"
  },
  "https://ristretti.org/a-norimberga-si-processo-la-storia-da-li-parti-levoluzione-del-diritto-internazionale": {
    "title": "A Norimberga si processò la Storia, da lì partì l’evoluzione del diritto internazionale",
    "link": "https://ristretti.org/a-norimberga-si-processo-la-storia-da-li-parti-levoluzione-del-diritto-internazionale",
    "content": "di Gennaro Grimolizzi\nIl Dubbio, 2 gennaio 2026\nIl film “Norimberga”, in questi giorni nelle sale cinematografiche, riporta all’attenzione le pagine più buie della Storia europea e dell’umanità. Quasi ottanta anni fa, il 1° ottobre 1946, si concluse il processo celebrato nella città tedesca, che condusse alla sbarra i 22 esponenti più importanti del nazismo, 12 dei quali furono condannati a morte per impiccagione. Ancora una volta Hollywood ha presentato episodi e personaggi - non senza abbandonarsi alla tentazione di classificare i “buoni” e i “cattivi” - che hanno portato alla distruzione e poi alla costruzione di un nuovo mondo, basato su nuovi principi giuridici.\nIn “Norimberga” il regista James Vanderbilt si è affidato a Russell Crowe e a Rami Malek per indagare nei meandri nascosti di una delle menti “più raffinate” e votate al male del Terzo Reich, Hermann Göring, interpretato dall’ex Gladiatore. Malek è invece lo psichiatra dell’esercito statunitense, il tenente colonnello Douglas Kelley, al quale viene affidato un delicato compito, difficile da assolvere completamente: tracciare il profilo psicologico di Göring. Il gerarca nazista fu uno degli uomini più fedeli a Hitler. Per diversi anni comandò l’aeronautica tedesca. Fu, inoltre, il malefico suggeritore della “soluzione finale” con lo sterminio di milioni di ebrei. Göring cadde in disgrazia per aver collezionato una serie di fallimenti militari, a partire dal mancato contenimento degli attacchi aerei alleati che portarono alla distruzione di decine di città tedesche. Dopo il suicidio di Adolf Hitler e di Eva Braun nel bunker di Berlino il 30 aprile 1945, Hermann Göring sperò di eliminare ogni macchia delle proprie responsabilità, sostenendo, così come tentarono di fare altri gerarchi ed esponenti del nazismo, di essersi limitato ad assecondare le volontà del führer.\nNella pellicola di Vanderbilt lo psichiatra militare Kelley è impegnato non solo a studiare la mente dei criminali nazisti. A lui spetta un altro compito ingrato. Deve evitare che i ventidue imputati di Norimberga realizzino propositi suicidari, come quelli che riguardarono Hitler, Goebbels e Himmler. Missione quasi compiuta. Lo strizzacervelli non riuscirà però a conoscere fino in fondo la personalità di Göring, un uomo narcisista e manipolatore, abile nel mettere in soggezione l’ufficiale americano e nell’invertire spesso i ruoli di medico e di paziente. Nonostante fosse riuscito a dialogare con il più borioso e arrogante dei gerarchi nazisti e ad instaurare con lui un rapporto di fiducia, Kelley non riuscì ad evitare il suicidio di Göring con il cianuro il giorno prima dell’esecuzione capitale.\nMa cosa è stato il processo di Norimberga? Quali insegnamenti ha offerto all’umanità? La giustizia più trasformarsi in vendetta? Tutti questi interrogativi hanno per decenni assillato giuristi, storici e massimi rappresentanti delle istituzioni, i quali, sulle macerie della Seconda Guerra Mondiale, hanno lavorato per ricostruire l’Europa. Hans Frank, soprannominato il “boia di Cracovia”, condannato a morte dopo il processo di Norimberga, governò la Polonia dal 1939. Da lui partirono gli odiosi ordini con i quali si attuò la persecuzione degli ebrei, degli oppositori politici e dei diversi. Il “boia di Cracovia” fu considerato il responsabile della morte di milioni di uomini, donne, bambini e anziani con la creazione dei campi di sterminio di Auschwitz-Birkenau, Treblinka, Majdanek, Chelmno, Belzec e Sobibor. La sua crudeltà è riassunta in queste parole pronunciate il 16 dicembre 1941: “A Berlino ci hanno detto di non rendere le cose troppo difficili: a meno che quei territori o i nostri territori se ne facciano qualcosa, dobbiamo semplicemente liquidarli! Nessuna commiserazione, dobbiamo distruggere gli ebrei ovunque li troviamo, e ovunque sia possibile”.\nNell’aula del medievale palazzo di giustizia di Norimberga, uno dei pochi edifici rimasti in piedi durante la guerra, i più importanti esponenti del nazismo vennero portati davanti a un Tribunale militare internazionale allestito dai Paesi vincitori - Stati Uniti, Unione Sovietica, Regno Unito e Francia - ai quali spettarono un giudice e un sostituto procuratore. Il procuratore capo fu lo statunitense Robert H. Jackson, affiancato dal britannico Harley Shawcross. Jackson formulò i capi di accusa (complotto, crimini contro la pace, crimini di guerra e crimini contro l’umanità) e si scontrò con il difensore di Göring, l’avvocato Otto Stahmer. Il legale presentò un’eccezione apparentemente incontestabile, basata sul principio _nullum crimen, nulla poena sine lege, per impedire che il processo si celebrasse. Secondo Stahmer, i gerarchi nazisti non potevano essere accusati, processati e puniti per un reato non previsto da una legge già esistente nel tempo in cui fu commesso. Pertanto, nessuno poteva essere punito sulla base di norme create post factum. Le tesi della difesa vennero smontate dal procuratore Robert “Justice” Jackson. Anche se la Germania non assunse sempre obblighi internazionali con la firma di accordi non poteva esimersi dal rispettare norme che avrebbero vincolato tutti. Oltre ai trattati bilaterali e multilaterali, vi sono regole universali “in movimento” che tutti sono tenuti a rispettare.\nInoltre, il procuratore statunitense rilevò un altro aspetto. La Germania non aveva ancora firmato un trattato di pace, per cui la commissione alleata di controllo era titolare della sovranità temporanea, compreso il potere di governo, sul territorio tedesco. Il processo, a detta di Jackson, non si trovava sotto il tetto del diritto internazionale con l’applicazione del principio _nullum crimen sine lege, ma nasceva come atto regolato dall’interno, disposto dal governo militare tedesco. Una nuova chiave di lettura del diritto internazionale con una interpretazione del caso specifico che permise al Tribunale di Norimberga di lavorare e arrivare a sentenza con quasi tutte le verità - la Russia temeva che i nazisti sotto processo rivelassero relazioni pericolose tra Mosca e Berlino - delle nefandezze della Seconda Guerra Mondiale venute a galla.\nNel processo conclusosi ottanta anni fa i “volenterosi carnefici di Hitler” non furono accusati di genocidio. Questa parola venne inventata nel 1944 dal giurista ebreo polacco Raphael Lemkin, che si impegnò a lungo affinché la giustizia internazionale tenesse conto della nuova fattispecie di crimine. Il lavoro di Lemkin non fu però vano. Il 9 dicembre 1948, il giorno prima dell’approvazione della Dichiarazione universale dei diritti umani, vide la luce nell’Assemblea generale delle Nazioni Unite la Convenzione sul crimine di genocidio. Un altro passo fondamentale nel tentativo di dare giustizia alle vittime di un crimine abominevole, che ha continuato ad insanguinare il mondo fino ai giorni nostri.",
    "author": "Gennaro Grimolizzi\nIl Dubbio",
    "source": "Il Dubbio",
    "published_date": "2026-01-02"
  },
  "https://ristretti.org/il-gran-discorso-del-quirinale-che-scuote-la-meglio-gioventu": {
    "title": "Il gran discorso del Quirinale che scuote la meglio gioventù",
    "link": "https://ristretti.org/il-gran-discorso-del-quirinale-che-scuote-la-meglio-gioventu",
    "content": "di Davide Varì\nIl Dubbio, 2 gennaio 2026\nIl presidente della Repubblica ha spronato i giovani a prendere in mano il loro futuro. Che fine ha fatto la forza della meglio gioventù che tirò su questo Paese dalle macerie del dopoguerra e della sciagura fascista? E che fine ha fatto la trascinante stagione riformatrice? Quella della sanità universale, dello statuto dei lavoratori, del piano casa e di tante altre conquiste sociali? E dov’è finita la lucida passione dei costituenti che “di mattina discutevano - e si contrapponevano - sulle misure concrete di governo, nel pomeriggio, insieme, componevano i tasselli della nostra Carta costituzionale. La Costituzione italiana, che ha ispirato e guidato il Paese per tutti questi decenni”? Dov’è finita, insomma, quella forza visionaria, quella responsabilità comune verso noi stessi e verso chi vive accanto a noi? È questo il messaggio più forte e più limpido che il presidente della Repubblica, Sergio Mattarella, ha voluto sottolineare nel suo discorso di fine anno, forse il più bello della sua lunga presidenza, il più moderno nonostante celebri gli 80 anni della Repubblica, o forse proprio per quello.\nMattarella ha parlato di diritti: “Non uno Stato che sovrasta i cittadini ma uno Stato che riconosce i diritti inviolabili, la libertà delle persone, le autonomie della comunità”; e ha parlato di convivenza comune, del “vivere insieme agli altri, rispettandoli, senza pretendere di imporre loro la propria volontà, i propri interessi, il proprio dominio”. Ha ricordato i primi passi della giovane democrazia italiana che nel dopoguerra era dinamica, affamata, dialogante e aperta al mondo. E l’impegno di ognuno nel comporre quell’affresco comune: “Ognuno ha messo la sua tessera in quel mosaico. In ogni casa, in ogni famiglia c’è una storia da raccontare”.\nEd è una frase che a ben vedere pesa come un macigno sul presente. Perché oggi il mosaico sembra frantumato, e ciascuno rivendica la propria tessera come se bastasse da sola. Diritti senza doveri, appartenenza senza partecipazione, indignazione senza progetto. E intanto le crepe si allargano: diseguaglianze, nuove povertà, infedeltà fiscale. Non come fatalità, ma come conseguenza di una coesione in frantumi.\nE infine l’abbraccio ai più giovani, sui quali il presidente Mattarella ha voluto togliere via quel velo giudicante e paternalista con parole visionarie che ricordano, perché no, il migliore Steve Jobs, quello di “Stay hungry, stay foolish”. “Qualcuno, che vi giudica senza conoscermi davvero, - ha infatti detto il Capo dello Stato - vi descrive come diffidenti, distaccati, arrabbiati: non rassegnatevi. Siate esigenti, coraggiosi. Scegliete il vostro futuro. Sentitevi responsabili come la generazione che, ottanta anni fa, costruì l’Italia moderna”, ha detto il Presidente.\nÈ un invito forte, decisivo, che presuppone una verità dolorosa: quel futuro, infatti, non è bloccato da chissà quali forze oscure, ma da una rinuncia collettiva alla responsabilità. Forse perché la meglio gioventù non è scomparsa, ma è spesso disabituata a pensarsi come soggetto storico. E allora torniamo alla domanda iniziale: che fine ha fatto quella forza visionaria? Forse è ancora lì. Ma va svegliata. E Mattarella, con questo discorso, ha provato a scuoterla. Non con la nostalgia ma con la memoria di quel che siamo stati capaci di costruire che spinge noi tutti a tornare protagonisti del futuro.",
    "author": "Davide Varì\nIl Dubbio",
    "source": "Il Dubbio",
    "published_date": "2026-01-02"
  },
  "https://ristretti.org/il-presidente-invita-i-giovani-a-essere-esigenti-ma-litalia-ama-i-giovani": {
    "title": "Il Presidente invita i giovani a essere esigenti, ma l’Italia ama i giovani?",
    "link": "https://ristretti.org/il-presidente-invita-i-giovani-a-essere-esigenti-ma-litalia-ama-i-giovani",
    "content": "di Davide Rondoni\nAvvenire, 2 gennaio 2026\nSiamo sicuri che i giovani che vogliono tentare di fare impresa, metter su famiglia, spendere energie, non sentano questa Italia come uno Stato che sovrasta i cittadini? Giustamente il Presidente Mattarella ha rivolto il finale del suo discorso come invito ai giovani. E ha premesso che qualcuno che pensa di conoscerli li “descrive come diffidenti, distaccati, arrabbiati”. Effettivamente, i dati a riguardo della partecipazione elettorale da parte dei più giovani e ancor più i dati della emigrazione all’estero di troppi giovani, fanno capire che qualcosa non va. Ma, ha ragione il Presidente, questi dati non descrivono la qualità dei nostri giovani, che per esempio negli sport e in attività di ricerca danno prova di essere al top nel mondo. Allora cosa c’è che non va? Il Presidente li invita a essere “esigenti”, “coraggiosi” e “responsabili come la generazione che, ottanta anni fa, costruì l’Italia moderna”. Ma se i dati ci parlano di una disaffezione alla politica da parte dei giovani - che pur in molti casi sono impegnati in attività di carità, o sociali o di partecipazione civile - e se troppi ragazzi se ne vanno via qualche domanda occorre farsela. E io me la faccio tenendo presente il suggerimento di un grande educatore: il vero problema dei giovani si chiama adulti. Insomma, forse ciò che frena o fa andar via i ragazzi italiani, per cui siamo già nella grave emergenza d’essere un Paese per vecchi, sono decisioni prese dagli adulti. Ad esempio sulla legge elettorale. I ragazzi di ottant’anni fa partecipavano a una vita politica che sorgeva dal basso, un impegno che da quei luoghi in cui erano impegnati (si pensi alla Fuci) arrivarono alla politica attiva attraverso scelte popolari e voti presi sul territorio, misurandosi con le esigenze delle persone. Così quei corpi sociali e associativi dove molti ragazzi si impegnavano con adulti diedero politici di prim’ordine.\nOggi abbiamo creato una società dove i ragazzi incontrano adulti quasi solo a scuola (quindi con il registro in mano) a meno che non facciano esperienza sportiva o di oratorio o di associazionismo, spesso in un contesto burocratico che rende difficili queste attività. Oppure penso agli ordini professionali che spesso allungano a dismisura l’entrata nel mondo del lavoro. Oppure una università che, come ricordava anche il prof. Cacciari recentemente, non volendo rinunciare al valore legale del titolo di studio immobilizza energie. Oppure una scuola che faticosamente cerca di diventare attenta ai talenti dei giovani e a valorizzarli. Siamo sicuri, Presidente, che i giovani che vogliono tentare di fare impresa, di metter su famiglia, di spendere energie non sentano questa Italia, a differenza di quando lei auspica, come uno “Stato che sovrasta i cittadini”?\nDi recente il Ministro Abodi ha presentato un pacchetto di proposte in Consiglio dei Ministri, istituendo un coordinamento interministeriale e tra istituzioni per le politiche giovanili. È un passo importante, mi aspetto scelte coraggiose. E altri provvedimenti sono in corso. Spero incidano. Frequento molti ragazzi di varia cultura ed estrazione. Hanno dal mondo adulto l’impressione (e i dati la confermano) di non ricevere spazio per crescere, oppure di passare da uno stadio delle coccole rassicuranti a un ruvido incontro con la realtà. Vedono adulti avviliti. Vedono che altrove non è così necessario chiedere permesso e fare mille passaggi per vivere, guadagnare, tentare. Amano l’Italia, non sanno se l’Italia ama loro. La cultura di un Paese è soprattutto nel messaggio non avvilente che consegna ai più giovani. L’invito sacrosanto perché abbiano coraggio deve essere accompagnato da scelte coraggiose degli adulti che lo governano. Anche rinunciando a agi, a retorica e a rendite di posizione.",
    "author": "Davide Rondoni\nAvvenire",
    "source": "Avvenire",
    "published_date": "2026-01-02"
  },
  "https://ristretti.org/un-2026-di-verita-e-pace-anche-nel-dibattito-pubblico": {
    "title": "Un 2026 di verità e pace. Anche nel dibattito pubblico",
    "link": "https://ristretti.org/un-2026-di-verita-e-pace-anche-nel-dibattito-pubblico",
    "content": "di Renato Balduzzi\nAvvenire, 2 gennaio 2026\nQualche domanda a circa due mesi dall’inizio formale della campagna referendaria. I termini delle questioni sul tappeto andrebbero illimpiditi, resi chiari per quello che sono, e non mascherati per intenti propagandistici. C’è connessione tra verità e pace: non si dà pace senza verità di cose e fatti, non si dà verità di cose e fatti senza una situazione e un contesto di pace, che richiede - come ci ha ricordato Leone XIV nel messaggio per la Giornata mondiale della pace, richiamando la Pacem in terris di san Giovanni XXIII - “mutua fiducia, sincerità nelle trattative, fedeltà agli impegni assunti”, e cioè un contesto di verità. Risuonano altresì, sul punto, le parole, lucide e accorate, del presidente Sergio Mattarella nel messaggio di fine anno, per cui “la pace, in realtà, è un modo di pensare: quello di vivere insieme agli altri, rispettandoli, senza pretendere di imporre loro la propria volontà, i propri interessi, il proprio dominio”.\nSono parole di saggezza che possono e devono applicarsi a tutte le situazioni della vita personale e pubblica, comprese quelle che sono normalmente oggetto di attenzione da parte di questa piccola rubrica. Senza strumentalizzare queste alte indicazioni, ma comunque prendendo sul serio il nesso tra verità e pace. A circa due mesi dall’inizio formale della campagna referendaria, i termini delle questioni sul tappeto andrebbero allora illimpiditi, resi chiari per quello che sono, e non mascherati per intenti propagandistici. In particolare, ai fautori di una revisione approvata su iniziativa del Governo e senza il contributo di emendamenti, né di maggioranza né di opposizione, è lecito chiedere di rispondere, secondo verità, ad alcune domande.\nCosì, non si capisce in quale senso il giudice sarebbe più sereno in presenza di un pm scisso dalla cultura e dalla mentalità della giurisdizione e consegnato in un ruolo angusto e innaturale di “avvocato della polizia”. E non si capisce neanche, a meno di non pensare che l’obiettivo sia quello di indebolirne l’indipendenza e dunque l’imparzialità (e di marginalizzare l’organo che dell’autonomia e indipendenza costituisce la garanzia, cioè il Consiglio superiore della magistratura), perché, dopo averli separati, i magistrati vengano, sotto il profilo più delicato che è quello del processo disciplinare, riunificati e sottoposti non più al Csm, ma ad un organo ad hoc nel quale, unici tra tutti i dipendenti pubblici o privati, non potranno esprimere alcuna rappresentanza.\nE ancora. Quale vantaggio viene alla collettività dal mortificare e isolare atomisticamente, prevedendo il sorteggio per le loro rappresentanze istituzionali e addirittura per la composizione della Corte di disciplina, i magistrati, cioè coloro ai quali è affidata la garanzia ultima dei nostri diritti? Si sente dire: così si arginano le correnti. Non è così, le correnti occulte sarebbero più pericolose di quelle trasparenti. Con queste regole, in realtà si svilisce l’associazionismo dei magistrati, il quale costituisce una fondamentale garanzia dei singoli giudici e pm di fronte al potere politico e a quello economico, e dunque una garanzia per noi cittadini tutti.\nDa qui l’auspicio (ingenuo?) che il dibattito di questi mesi sia occasione per un salto di qualità nella discussione pubblica sul tema del ruolo della magistratura in una società che voglia continuare a essere democratica e liberale. Un salto di qualità che permetta, per il futuro, di condividere gli opportuni cambiamenti non delle norme costituzionali, ma della legge elettorale per l’elezione dei togati al Csm, nonché del codice di procedura penale e degli illeciti disciplinari, affinché il modello di un pubblico ministero organo di giustizia sia ancora più chiaramente affermato.",
    "author": "Renato Balduzzi\nAvvenire",
    "source": "Avvenire",
    "published_date": "2026-01-02"
  },
  "https://ristretti.org/suicidio-assistito-un-plauso-alla-consulta-che-riconosce-lautonomia-delle-regioni": {
    "title": "Suicidio assistito, un plauso alla Consulta che riconosce l’autonomia delle regioni",
    "link": "https://ristretti.org/suicidio-assistito-un-plauso-alla-consulta-che-riconosce-lautonomia-delle-regioni",
    "content": "di Filomena Gallo*\nIl Dubbio, 2 gennaio 2026\nLa sentenza della Corte costituzionale sulla legge regionale toscana sul suicidio medicalmente assistito rappresenta un passaggio di grande rilievo. Quella legge era stata approvata al termine di un ampio confronto consiliare e a seguito dell’esame - con alcune modifiche - della proposta di legge di iniziativa popolare “Liberi Subito”, depositata dall’Associazione Luca Coscioni. La sentenza 204 del 2025 chiarisce finalmente ciò che per troppo tempo è stato oscurato da letture strumentali: le Regioni possono legiferare, nell’ambito della tutela della salute, per organizzare e rendere effettivo l’intervento del servizio sanitario pubblico nel percorso di suicidio medicalmente assistito, senza dover attendere una legge statale, purché non si sostituiscano allo Stato nella definizione dei diritti e dei loro limiti.\nLa Consulta riconosce esplicitamente che la legge toscana è, nel suo impianto generale, riconducibile alla tutela della salute, materia di competenza concorrente. Un’affermazione decisiva, che smonta l’argomento utilizzato dalla Lombardia e dal Piemonte per bloccare, senza nemmeno discuterle, le proposte di legge regionali: non esiste alcun divieto costituzionale a priori all’intervento delle Regioni. Il confronto politico e istituzionale era dunque non solo possibile, ma doveroso.\nLa Corte conferma la legittimità delle scelte fondamentali operate dalla Toscana: l’istituzione di commissioni multidisciplinari presso le aziende sanitarie, il coinvolgimento dei comitati etici, la previsione di procedure volte a garantire l’ascolto diretto della persona e la presa in carico da parte del Servizio sanitario regionale. Tutti elementi considerati coerenti con i principi già desumibili dalla legislazione statale e dalla giurisprudenza costituzionale. È particolarmente rilevante che la Corte ribadisca che l’inerzia del legislatore statale non può paralizzare l’azione regionale. Le Regioni non devono “attendere” il Parlamento, ma possono e devono organizzare il servizio sanitario per rendere effettivi diritti già riconosciuti, evitando che l’accesso al suicidio medicalmente assistito dipenda da prassi disomogenee o, peggio, dall’arbitrio delle singole strutture.\nLe dichiarazioni di illegittimità costituzionale non investono l’impianto generale della legge toscana, ma colpiscono specifiche disposizioni che eccedono la competenza regionale, tra cui la fissazione in fonte regionale dei requisiti individuati dalla giurisprudenza costituzionale e la scansione rigida dei tempi procedimentali. Resta fermo, tuttavia, nella ricostruzione della Corte, che il procedimento di accesso al suicidio medicalmente assistito si svolge nell’ambito del Servizio sanitario pubblico, cui compete la presa in carico sanitaria della persona, nei termini e secondo le condizioni già delineate dalla propria giurisprudenza.\nQuesto punto assume un peso decisivo nel dibattito sul disegno di legge in discussione al Senato, che tenta di escludere il Servizio sanitario dal procedimento. La giurisprudenza costituzionale ha già riconosciuto che la persona che si trova nelle condizioni previste ha diritto di essere accompagnata dal servizio sanitario pubblico. Escluderlo significherebbe creare diseguaglianze, abbandonare le persone più fragili e tradire la funzione costituzionale della sanità pubblica. La Toscana ha dimostrato che è possibile legiferare con responsabilità, nel solco tracciato dalla Corte. Ora non ci sono più scuse: chi ha scelto di non discutere deve spiegare perché ha rinunciato a esercitare le proprie prerogative democratiche. La Corte ha parlato. La politica non può più tacere.\n*Avvocata e Segretaria Associazione Luca Coscioni per la libertà di ricerca scientifica",
    "author": "Filomena Gallo",
    "source": "Il Dubbio",
    "published_date": "2026-01-02"
  },
  "https://ristretti.org/migranti-quel-giorno-la-serraino-vulpitta-i-profughi-arsero-vivi-in-cella": {
    "title": "Migranti. Quel giorno la “Serraino Vulpitta” i profughi arsero vivi in cella",
    "link": "https://ristretti.org/migranti-quel-giorno-la-serraino-vulpitta-i-profughi-arsero-vivi-in-cella",
    "content": "di Stefano Galieni\nL’Unità, 2 gennaio 2026\nErano 6 ragazzi tunisini rinchiusi nel dicembre 1999 nell’allora Cpta “Serraino Vulpitta” a Trapani, ricavato da un vecchio ospizio. Stavano per essere rimpatriati, tentarono la fuga la notte del 28 dicembre, vennero presi e rinchiusi insieme ad altri due connazionali. Uno di loro diede fuoco ad un materasso, non si rassegnavano alla sconfitta. Il risultato fu una morte orribile, resa possibile dal fatto che non si trovarono le chiavi per aprire la cella in cui erano rinchiusi. Fu una notte da incubo, raccontata dagli abitanti di Trapani che abitavano nelle vicinanze del Vulpitta, dagli stessi agenti di polizia che assistettero impotenti alla strage. Per riprendere i fuggitivi si alzarono gli elicotteri in una assurda caccia all’uomo. Dopo la cattura il rogo. In tre morirono immediatamente, gli altri ustionati e intossicati dal fumo subirono anche ulteriori sofferenze.\nL’ultimo fu Nasim, resistette un mese, nel delirio parlava della madre, sognava di essere su un delfino che gli restituiva la libertà. Chi scrive ricorda ancora con orrore, con il parlamentare di Rifondazione Giovanni Russo Spena, il compianto Dino Frisullo, l’ingresso nella cella, pochi giorni dopo. L’odore di fumo e di gommapiuma bruciata si mescolava ad altri odori che ancora provocano ricordi orrendi. Il soffitto e le pareti erano già stati imbiancati, la porta era ancora impregnata di fuliggine, il pavimento, con linoleum, era gonfio e nero. Morirono perché nessuno si era voluto assumere la responsabilità di farli uscire, gli estintori erano vuoti o non funzionanti.\nNessuno pagò per le loro morti, a partire dall’allora prefetto, condannato non per omicidio colposo plurimo ma per negligenza e morto prima di conoscere la pena. I due superstiti ottennero un indennizzo che non potrà certo cancellare ne l’orrore vissuto, ne le ferite che portano sul corpo. Pochi giorni prima, la notte di natale, nel Cpta di Ponte Galeria, a Roma, c’era già stata un’altra vittima. Si chiamava Mohammed Ben Said, venne ritrovato all’alba con la mascella rotta ed ecchimosi in tutto il corpo. Anche la sua morte restò impunita. Soprattutto la strage a Trapani smosse un pezzo importante del Paese. Prese vita un movimento che non chiedeva la “riforma” dei centri, il loro abbellimento o maggiori controlli ma la chiusura.\nSono migliaia in tanti anni gli uomini, le donne e a volte anche i minorenni, che sono stati “ospiti” fra queste gabbie di ferro e cemento sparse per l’Italia, spesso ex caserme, a volte strutture create ex novo, da Torino a Caltanissetta, da Gradisca D’Isonzo a Lamezia, a Palazzo S.Gervasio, Bari, Brindisi, Lecce, Crotone, Milano, Modena, Bologna, Ragusa e Crotone ed altri ancora, fino a giungere al progetto di delocalizzazione in Albania. Nel periodo del loro massimo “successo” furono 14 i centri sparsi per la penisola. Dal 2007 numerose ragioni portarono lentamente a chiuderne alcuni, i peggiori. In primis le rivolte che scoppiarono soprattutto quando aumentarono i tempi di trattenimento, rivolte che portarono spesso a rendere inagibili interi settori, denunce per malagestione, suicidi, difficoltà rendere effettivi i rimpatri. Per un breve periodo si ipotizzò il superamento dell’istituto della detenzione amministrativa.\nNel 2011, all’inasprirsi delle tensioni nei centri rimasti operativi, il Viminale reagì con una circolare che inibiva totalmente l’ingresso a operatori dell’informazione e ad associazioni di sostegno non riconosciute, la maggior parte. Nacque una campagna “LasciateCIEntrare” per provare a rompere la cappa di silenzio che era ormai caduta sui centri, a cui rimanevano ad opporsi pochi attivisti, qualche legale, aree molto limitate di movimento. Intervenne anche l’Fnsi, l’Ordine dei Giornalisti e, con la crisi del governo Berlusconi/Maroni si giunse ad una sospensione della circolare. Di fatto l’accesso ai centri resta limitato alla discrezionalità delle prefetture e quindi del competente Ministero dell’Interno.\nL’aumento degli arrivi del 2016, il Memorandum con la Libia del 2017, l’assenza di politiche di regolarizzazione di chi perdendo il lavoro diveniva irregolare, ha fatto rilanciare l’idea che i centri di detenzione fossero “necessari”.\nIl “piano Minniti” del 2017, reiterazione di quanto già affermato da precedenti inquilini del Viminale, di identica o diversa appartenenza politica, ma di eguale impostazione repressiva, prevedeva l’apertura di Centri in ogni regione. Alcuni chiusi, sono stati riaperti, ogni ministro dell’Interno che entra nel governo cerca di individuare spazi in cui aprire nuovi Cpr nelle regioni che ad oggi ne sono sprovviste. Oggi, nella pulviscolare opposizione ai Centri, le condizioni peggiorano. Se allora si poteva restare chiusi fino a 30 giorni, oggi, il trattenimento, in condizioni ancora peggiori, può durare fino a 18 mesi e, se verranno approvate le nuove disposizioni europee, si potrà giungere a 24, questo senza aver commesso reati, questo malgrado tale oscena persecuzione, porti, al massimo, a rimpatriare il 50% dei trattenuti.",
    "author": "Stefano Galieni",
    "source": "Ristretti Orizzonti",
    "published_date": "2026-01-02"
  },
  "https://ristretti.org/carcere-il-bilancio-nero-del-2025": {
    "title": "Carcere, il bilancio nero del 2025",
    "link": "https://ristretti.org/carcere-il-bilancio-nero-del-2025",
    "content": "di Ilaria Dioguardi\nretisolidali.it, 1 gennaio 2026\nCon il garante delle persone private della libertà personale del Lazio Stefano Anastasia e il presidente dell’associazione Conosci, Sandro Libianchi, una fotografia del sistema penitenziario italiano nell’anno che volge al termine e delle priorità da affrontare per il 2026. Il garante: “Si chiude un anno di morte e disperazione”. I tassi effettivi di affollamento degli istituti di pena hanno raggiunto il 139% nell’intero Paese e il 149% nel Lazio. Secondo gli ultimi dati pubblicati dal Dipartimento dell’amministrazione penitenziaria - Dap e riferiti a fine novembre, i detenuti in tutta Italia erano 63.868 mentre nel Lazio 6.702.\n“Considerando una capienza effettiva pari a 46mila posti in Italia e 4.485 nel Lazio, i tassi effettivi di affollamento hanno raggiunto il 139% nell’intero Paese e il 149% in regione”, dice Stefano Anastasia, Garante delle persone private della libertà personale del Lazio. “Rispetto all’inizio del 2025 la popolazione detenuta è cresciuta di circa duemila unità in tutto il Paese, un più 3,1%. In regione, invece, i numeri di fine novembre sono sostanzialmente simili a quelli di inizio anno, ma bisogna considerare che nel mese di ottobre si è reso necessario trasferire fuori regione un numero consistente di detenuti sfollati dal carcere di Regina Coeli dopo il crollo di una parte del tetto della seconda rotonda”.\nIl Lazio risulta tra i territori con i più alti tassi di affollamento accanto ad altre cinque regioni (Lombardia, Veneto, Friuli-Venezia-Giulia Puglia e Basilicata) nelle quali si registrano indici superiori al 150%. “Parallelamente e in combinazione agli incrementi della popolazione detenuta va registrato anche l’aumento delle persone sottoposte a misure penali alternative al carcere che, a metà del mese di novembre, ha superato la soglia delle 100milaunità attestandosi al 100.699 in tutta Italia: circa 7mila in più da inizio anno. Nel Lazio le persone che si trovano in queste condizioni sono 7.535; a fine dicembre dello scorso anno erano 6.325. Incrementi - del 7,7% nel Paese e ben del 19% in regione - che risultano piuttosto anomali alla luce dei dati del Ministero dell’Interno, elaborati dal Censis e presentati a inizio dicembre nel Rapporto sulla situazione sociale del Paese, dai quali emerge che nel primo semestre del 2025 si è registrata una diminuzione complessiva del 5% dei reati denunciati rispetto allo stesso periodo dell’anno precedente.\nUn anno di morte e disperazione - Le notizie di questo periodo sono tragiche. “A metà dicembre è morto un detenuto al Policlinico di Tor Vergata, che è stato ricoverato prima all’Umberto I e poi in riabilitazione per un’aggressione subita in carcere alcuni mesi fa. E ancora, si è suicidato un uomo a Viterbo ed è morta una donna a Rebibbia femminile”. La causa di questo decesso sembrerebbe essere un’overdose. Dopo quest’intervista, un altro suicidio di un detenuto a Lecce ha fatto aumentare il numero dei suicidi del 2025 a 80 (dati del dossier Morire di carcere di Ristretti orizzonti. “Si sta chiudendo ancora un anno di morte e disperazione, nelle carceri italiane e nelle carceri del Lazio, che hanno un tasso di affollamento superiore alla media nazionale, dove le condizioni di disagio si avvertono più forte che altrove”, continua Anastasia.\n“In questa situazione, non solo non c’è un’iniziativa adeguata da parte del Governo, ma l’amministrazione penitenziaria sembra tutta chiusa in se stessa a porre norme che rendono più difficile il lavoro degli operatori, dei volontari e anche la vita dei detenuti. In questo momento, con questo sovraffollamento, bisognerebbe sospendere la circolare Renoldi che prevede che i detenuti, nei momenti di socialità, non possano stare fuori dalla cella”, continua Anastasia. “Le stanze di socialità oramai vengono utilizzate, spesso, per ospitare detenuti che non hanno letti, non c’è più posto. Almeno si dovrebbe consentire ai detenuti che stanno in 6-8 in una cella di uscire e stare in corridoio. Il ministero di Giustizia è stato sanzionato quasi 6mila volte, da parte dei magistrati di sorveglianza solo per le istanze accolte di risarcimento per le condizioni disumane”.\n“Sono stato di recente nelle carceri di Cassino e Latina, quest’ultimo è l’istituto di pena laziale che ha il più alto tasso di affollamento”. Sono 146 i detenuti presenti al 13 dicembre 2025, a fronte di 77 posti disponibili (dati del ministero della Giustizia). “È un piccolo carcere in cui ci sono tante persone che vengono arrestate quotidianamente, c’è un’attività abbastanza intensa da parte delle forze dell’ordine e il risultato è che le camere detentive sono tutte in violazione delle norme stabilite dalla Cassazione della Corte europea dei diritti umani. A Latina ho trovato detenuti che stanno sulla terza branda dei letti a castello”, continua il garante.\n“Un detenuto che aveva esperienza professionale in materia, ha detto che per salire sulla terza branda, secondo le norme sulla sicurezza sul lavoro, dovrebbe usare il caschetto, bisognerebbe essere attrezzati. È una situazione ingovernabile. A Cassino mi è stato detto che, essendo in sei in ogni stanza e in violazione dei limiti di presenza stabiliti dalla Cassazione della Corte europea dei diritti umani, nelle quattro ore pomeridiane di socialità, in cui dovrebbero poter stare fuori dalle stanze, l’unica possibilità che hanno è quella di andare in un’altra camera detentiva. Ma, essendo anche lì in sei, posso farlo solo con uno scambio di camera. La socialità è diventata un ballo della quadriglia, per poter uscire dalla propria camera per alcune ore al giorno”. La priorità del 2026 da cercare di risolvere? “Sicuramente ridurre i numeri. Abbiamo oggi gli stessi detenuti che avevamo quando siamo stati condannati, nel 2013, dalla Corte europea dei diritti umani, la differenza è che allora la popolazione detenuta era già in diminuzione, invece ora è in crescita. La situazione non può che peggiorare”.\nAumento degli eventi traumatici da caduta - “Nonostante una situazione immutata per commissione di reati e incarcerazioni, ormai da diversi anni il numero delle persone in carcere, tra gli adulti e tra i minori, ha sempre più una tendenza ad aumentare, mentre il numero dei posti disponibili diminuisce”, dice Sandro Libianchi, presidente dell’associazione CONOSCI, il Coordinamento nazionale degli Operatori per la Salute nelle Carceri Italiane. Libianchi ha lavorato più di 30 anni a Rebibbia, come dirigente medico. “La mia è stata in tutti questi anni una sfida e io di fronte alle sfide mi ci butto a capofitto”. Conosci tutela i sistemi di assistenza della salute negli ambienti di riduzione delle libertà personali, per le persone detenute, per gli operatori, per la Polizia penitenziaria, per gli operatori della sanità e per gli amministrativi. Nelle carceri italiane, sono 63.868 le presenze, ma sono 51.275 i posti disponibili, senza tenere in conto i circa 4.500 posti inagibili costanti nel tempo (dati del ministero della Giustizia, al 30 novembre 2025). “Siamo ritornati alla situazione di parecchi anni fa, si utilizza il terzo piano dei letti a castello. E guarda caso, negli istituti di pena sono aumentati gli eventi traumatici da caduta dal letto. Consideriamo che le persone detenute, che hanno il posto letto al terzo piano, possono essere in astinenza, in terapia psichiatrica. Cadendo da lassù, si fanno veramente male”.\nLa carenza di scorte - “Quest’anno non abbiamo visto provvedimenti in questo settore, solo promesse e diminuzione dei posti disponibili là dove le pene brevi potrebbero essere convertite in pene domiciliari. C’è una volontà politica molto specifica di non essere clementi in nessun modo”, continua Libianchi. “L’assetto organizzativo delle Asl e delle regioni fa sì che ci siano aree problematiche, non remunerative, non gradite e il settore penitenziario è una di queste. È uno degli effetti del trend privatistico che c’è nella sanità. E si innescano carenze nella giustizia, molte visite specialistiche saltano per problemi di disponibilità dei nuclei di scorte e traduzioni, che di fatto decidono sulle carenze in un tale giorno, spesso gli agenti devono accompagnare le persone detenute in tribunale anziché in ospedale. Viene chiesto ai medici quali sono le visite irrinunciabili, ovviamente questi rispondono che sono tutte importanti. Il più delle volte gli agenti devono decidere in proprio, la scelta cade spesso sui tribunali”, prosegue.\n“Tra un’udienza e una visita specialistica, quest’ultima viene messa in second’ordine. Lo stesso accade per i ricoveri programmati in chirurgia, ortopedia, Ginecologia, medicina. Un piantonamento in ospedale, mediamente, impegna circa due persone a turno per tre turni, per 24 ore, sono sei persone per giorno e notte finché la persona è in regime di ricovero. Le sollecitazioni che vengono esercitate sui medici per dimettere le persone sono sempre presenti, come se il tempo delle dimissioni fosse opinabile”.\nRitardi nelle visite, negli esami, nelle operazioni - “Quando i ricoveri e le visite specialistiche non vengono effettuati, ci sono situazioni anche gravi. Tutti gli anni circa 90-100 persone muoiono in detenzione. Non si tratta di suicidi, ma di morti per altre cause legate alla salute. Morti in stato di detenzione, quindi il dato che abbiamo di morti in carcere è molto sottostimato: appena varchi la soglia del carcere la morte non è considerata nell’istituto penitenziario, anche se il malore o il tentato suicidio sono avvenuti in carcere”, continua Libianchi.\n“Ma non ha senso, se si muore immediatamente o dopo tre ore di ricovero è comunque una morte in stato di detenzione. Una delle proposte che stiamo avanzando da tempo è che, sulle cartelle cliniche ospedaliere, venga inserito lo stato giuridico del momento, una casella “detenuto” in cui mettere una crocetta. Se potessimo contare su questo dato, potremmo vedere quanto realmente incide il fenomeno della mortalità nel settore penitenziario, ma",
    "author": "Ilaria Dioguardi",
    "source": "retisolidali.it",
    "published_date": "2026-01-01"
  },
  "https://ristretti.org/carcere-il-bilancio-del-2025-e-drammatico": {
    "title": "Carcere: il bilancio del 2025 è drammatico",
    "link": "https://ristretti.org/carcere-il-bilancio-del-2025-e-drammatico",
    "content": "di Andrea Oleandri*\nlavialibera.it, 1 gennaio 2026\nIl piano del governo Meloni è fallito: mancano gli spazi per i detenuti, le condizioni degli istituti sono pessime e morti e suicidi hanno raggiunto numeri senza precedenti. Si chiude il 2025 e guardando al sistema penitenziario quello che quest’ultimo anno lascia in eredità è una situazione drammatica: è cresciuto il numero delle persone detenute e con esse il sovraffollamento; sono diminuiti i posti disponibili, al netto di un piano di edilizia penitenziaria che - come accaduto in passato - non sta producendo alcun effetto; il numero delle persone morte e dei suicidi si è mantenuto al livello drammatico a cui gli ultimi quattro anni ci hanno abituati; ogni ipotesi di riforma è stata respinta al mittente, nonostante l’anno si fosse aperto con l’appello alla clemenza di Papa Francesco, nel Giubileo dei detenuti.\nCarcere: il piano fallito - “Abbiamo varato un piano straordinario di interventi che ci farà avere, con opere in cantiere già oggi e con il termine dei lavori al 2027, circa 10mila nuovi posti detentivi, con un investimento complessivo di oltre 750 milioni di euro. E stiamo lavorando per aggiungere altri 5mila posti in modo da colmare l’intero divario che c’è fra presenze e posti disponibili”. Così diceva la premier Giorgia Meloni presentando il piano di edilizia penitenziaria voluto dal suo governo. “Abbiamo portato in consiglio dei ministri una serie di provvedimenti volti ad affrontare il problema del sovraffollamento carcerario, la cui soluzione per noi è una priorità”, le faceva eco il ministro della Giustizia Carlo Nordio.\nI diritti dei detenuti sono stati violati più di 30mila volte in sette anni - Era il 22 luglio quando il governo presentava quello che è stato definito, anche ufficialmente, il “piano carceri”, un pacchetto di misure pensato per affrontare la storica crisi del sistema penitenziario italiano. Un piano che doveva segnare una svolta strutturale: nuovi posti di detenzione, più spazio, meno sovraffollamento, meno tensioni, meno emergenza. Se si guarda alle cifre reali, l’impressione è che quel piano sia rimasto soprattutto sulla carta, mentre nell’esperienza quotidiana di chi vive e lavora in carcere, il sistema continua a restringersi su se stesso. Degli oltre 10mila posti detentivi promessi, già poco meno di 900 erano previsti entro quest’anno. Invece quelli realmente disponibili sono addirittura calati di 700 unità. Da quasi 47mila di inizio anno a poco più di 46mila, con un dato registrato a inizio dicembre, quando ancora non si era verificato l’incendio nel carcere milanese di San Vittore, con 250 posti andati persi, vedremo per quanto tempo.\nCarcere: trattamenti inumani - Restano inascoltati gli appelli per un atto di clemenza. “È un bel gesto quello di aprire le porte che significa cuori aperti. Questo fa la fratellanza. I cuori chiusi non aiutano a vivere. La grazia di un Giubileo è spalancare, aprire. Soprattutto i cuori alla speranza”, aveva detto il 26 dicembre di un anno fa Papa Francesco, aprendo una delle Porte Sante del Giubileo nel carcere di Rebibbia. In quell’occasione sollecitò - in linea con l’anno Santo - un provvedimento di clemenza che potesse promuovere una giustizia penale aperta alla speranza e al reinserimento sociale.\nNel tempo poi si sono succeduti altri appelli e richieste. Dalla società civile, dai parlamentari, dalle persone detenute. Qualche timida apertura l’aveva manifestata il presidente del senato Ignazio La Russa, prontamente bocciata dalla maggioranza di governo. E così, mese dopo mese, il 2025 ha visto aggravarsi le condizioni del sovraffollamento. A fine novembre nelle carceri italiane erano detenute 63.868 persone, a fronte delle 61.861 che si registravano alla fine del 2024. Un aumento costante, pari a oltre 180 persone in più ogni mese.\nAl momento dell’entrata in carica del governo Meloni, le persone in carcere erano 56.225. Questo significa che in tre anni le persone recluse sono cresciute di 7.613 unità, con un tasso di affollamento passato da circa il 120 per cento dell’ottobre 2022 a circa il 139 per cento attuale, con 72 istituti dove il tasso è superiore al 150 per cento.\nUn ritmo che sta riportando l’Italia ai livelli della condanna della Corte europea dei Diritti dell’uomo per i trattamenti inumani o degradanti generalizzati nelle carceri del paese. Trattamenti che gli stessi tribunali di sorveglianza italiani non possono far altro che riconoscere. Solo nel 2024 i ricorsi accolti, con tanto di risarcimento economico a favore dei detenuti, sono stati circa 5.800. All’epoca della condanna europea la Corte aveva ricevuto circa 4mila ricorsi.\nVedremo quali saranno i numeri nel 2025, con Antigone che segnala come nel 42,9 per cento degli istituti visitati nell’ultimo anno sono state trovate celle in cui non erano garantiti i 3 mq di spazio calpestabile per ogni persona. L’anno scorso questo dato si fermava al 32,3 per cento. La crescita della popolazione detenuta, poi, non si può giustificare con l’aumento dei tassi di criminalità nel paese: nel primo semestre del 2025 i reati denunciati sono stati 1.140.825, contro i 1.199.072 dello stesso periodo dell’anno precedente, con una diminuzione del 4,8 per cento. A crescere non è dunque la criminalità, ma l’uso della detenzione come risposta quasi esclusiva e del sistema penale come veicolo di propaganda.\nCarcere: un sistema in affanno - Nell’ultimo anno l’osservatorio di Antigone sulle condizioni di detenzione, attivo fin dal 1998, ha visitato circa 120 istituti. Le 71 schede elaborate di altrettanti istituti offrono uno spaccato delle questioni più urgenti che il sistema penitenziario soffre. Ad esempio, il 10 per cento degli istituti non ha il riscaldamento sempre funzionante, mentre nel 45,1 per cento vi sono problemi con l’acqua calda. Oltre la metà delle carceri (56,3 per cento) ha le celle prive di doccia, nonostante il regolamento penitenziario del 2000 ne preveda l’obbligatorietà.\nPiano carceri di Nordio, operazione ideologica senza strategia - Le carenze strutturali riguardano anche gli spazi di vita e trattamento: nell’8,5 per cento degli istituti non esistono spazi per la socialità, nell’8,6 per cento mancano ambienti dedicati esclusivamente alla scuola e alla formazione, e nel 31 per cento non ci sono locali per attività lavorative come falegnamerie o laboratori. E ancora, nel 23 per cento delle carceri visitate non sono presenti aree verdi per i colloqui all’aperto con i familiari.\nUna situazione aggravata dal sovraffollamento, che ha portato alcune carceri a trasformare spazi di socialità o per attività in celle di pernotto. E mentre il carcere si riduce a spazio di mera custodia, lavoro, formazione e istruzione restano largamente marginali. Lavora per l’amministrazione penitenziaria circa il 30 per cento delle persone detenute, mentre solo il 3,7 per cento ha un impiego con datori di lavoro esterni.\nIl dl Sicurezza “chiude” il carcere, ma i giudici aprono al diritto all’affettività - Frequenta la scuola il 30,4 per cento dei presenti, ma solo il 10,4 per cento è coinvolto in percorsi di formazione professionale. Strumenti che dovrebbero essere centrali nel reinserimento sociale diventano invece eccezioni. La vita quotidiana, partendo da queste condizioni, aggravate dalla crescita del sovraffollamento, diventa sempre più difficile. Lo dimostra il numero degli eventi critici: negli istituti visitati si registrano in media 16,7 atti di autolesionismo ogni 100 detenuti, 2,6 tentati suicidi e 16,4 isolamenti disciplinari ogni 100 persone detenute.\nA proposito dei suicidi, quest’anno sono già 79, il terzo dato più alto di sempre (i due “record” precedenti risalgono al 2024 e al 2022), mentre le morti totali hanno raggiunto quota 238. Anche in questo caso il terzo dato più alto mai registrato, dopo quelli del 2022 e del 2024. Numeri sui quali incide anche la crescente fragilità delle persone che finiscono in carcere, spesso con diagnosi psichiatriche, di dipendenza o doppie diagnosi. La sofferenza psichica è una delle grandi emergenze del carcere italiano. Dalle oltre 100 visite effettuate quest’anno da Antigone è emerso come l’8,9 per cento delle persone detenute presentava una diagnosi psichiatrica grave al momento delle visite. A fronte di ciò, il 20 per cento assumeva regolarmente stabilizzanti dell’umore, antipsicotici o antidepressivi, mentre il 44,4 per cento faceva uso di sedativi o ipnotici.\nTuttavia gli psicofarmaci, come dimostrano i dati, in carcere non sono soltanto una necessità terapeutica o di supporto, ma continuano a rappresentare uno degli strumenti principali di gestione dell’ordine interno e del disagio sociale. Un quadro dove a faticare sono anche gli operatori. Pochi, affaticati, spesso senza un reale riconoscimento sociale ed economico. Sempre dai dati elaborati dopo le visite di Antigone, si evidenzia come solo il 77,5 per cento degli istituti ha un direttore con incarico esclusivo; negli altri casi la direzione è condivisa tra più carceri, con evidenti ricadute sulla qualità della gestione. In media si contano 1,9 detenuti per ogni agente di polizia penitenziaria e 70 detenuti per ogni educatore, ma in alcune realtà i numeri diventano insostenibili: a Regina Coeli si arriva a 3,2 detenuti per agente e 95 per educatore; a Novara a 2,7 detenuti per agente e addirittura 180 per educatore.\nNelle carceri, anche i medici sono abbandonati - Si fa un’enorme fatica a seguire le scadenze interne, a dare tempestive risposte alle persone detenute in attesa di una valutazione per ottenere un’alternativa alla detenzione. È altrettanto faticoso organizzare i servizi di scorta per accompagnare le persone detenute che necessitano di visite specialistiche negli ospedali. La notte pochi agenti, spesso senza supporto medico, sono lasciati a gestire possibili emergenze, con responsabilità che vanno ben oltre quelle che dovrebbero avere. Il carcere italiano è in emergenza e servono riforme, subito. Altrimenti ci ritroveremo all",
    "author": "Andrea Oleandri",
    "source": "lavialibera.it",
    "published_date": "2026-01-01"
  },
  "https://ristretti.org/la-stretta-securitaria-rende-le-carceri-meno-sicure-nel-2025-aumentano-suicidi-e-aggressioni": {
    "title": "“La stretta securitaria rende le carceri meno sicure, nel 2025 aumentano suicidi e aggressioni”",
    "link": "https://ristretti.org/la-stretta-securitaria-rende-le-carceri-meno-sicure-nel-2025-aumentano-suicidi-e-aggressioni",
    "content": "di Maria Neve Iervolino\nfanpage.it, 1 gennaio 2026\nIntervista a Alessio Scandurra, coordinatore nazionale Osservatorio Antigone. Sovraffollamento e sofferenza psichica stanno trasformando le carceri italiane in bombe pronte a implodere. In Italia, alla fine di novembre 2025, erano detenute oltre 63 mila persone, quasi 2 mila in più rispetto a un anno fa, a fronte di una capienza effettiva di soli 46.124 posti. Il tasso di sovraffollamento nazionale ha raggiunto il 138,5%, con punte superiori al 200%. Dati che si riflettono direttamente sul benessere di tutte le persone coinvolte nel sistema carcere: detenuti, operatori, e forze di Polizia. Sono i numeri del bilancio di fine anno dell’associazione Antigone. “Ci troviamo davanti a una situazione grave e pesante che dura da un po’ di tempo, ma nel 2025 il logoramento delle carceri si sta riflettendo anche sulle persone. È il risultato della stretta securitaria del Governo che ha reso le carceri meno sicure per tutti”, lo spiega a Fanpage.it Alessio Scandurra, coordinatore nazionale dell’area adulti dell’Osservatorio Antigone.\nNel 2025 si contano 238 decessi in carcere, di cui ben 79 suicidi. Cosa ci dicono questi dati?\nIl suicidio è sempre un gesto individuale, l’esito di una situazione di sofferenza personale su cui è difficile fare statistiche. Per noi, si tratta della punta di un iceberg molto più grande, basti pensare che gli autolesionismi sono cresciuti tanto - in media 16,7 atti ogni 100 detenuti - così come le aggressioni tra detenuti e anche nei confronti del personale. Sono tutti indicatori di una tensione in aumento.\nA cosa si deve questo peggioramento?\nI problemi sul tavolo sono sempre gli stessi ormai da un po’ di tempo, però oggi rispetto a prima cresce il sovraffollamento. Di fatto, la capienza negli istituti è in calo, e questo comporta un iperconsumo delle strutture, con tutti i problemi che ne conseguono: per fare le ristrutturazioni bisognerebbe spostare i detenuti da un’altra parte, ma in una stagione di sovraffollamento questo non è possibile, quindi questa cosa non si fa. La cella, e a volte l’intera sezione, diventa invivibile e alla fine si chiude comunque Da qui la nascita delle tensioni, perché non sono solo gli edifici a logorarsi, ma anche le persone. Stiamo perdendo posti detentivi, mentre il Governo sbandiera numeri fantasmagorici di crescita.\nIl 2025 è stato l’anno del lancio del piano carceri da parte del governo Meloni con 864 nuovi posti. Nel vostro bilancio però si segnala una perdita effettiva di 700. Chi ha ragione?\nIl sovraffollamento delle carceri è strutturale, è un dato di fatto. Lo stesso vale per i grandi piani di edilizia penitenziaria: non hanno mai prodotto nulla di utile. L’esperienza ci insegna che lo stanziamento di questi fondi è il modo più semplice di fare promesse. Nella migliore delle ipotesi ne beneficeranno i detenuti del 2035, ma noi abbiamo l’urgenza oggi, nel 2025 e 2026, e non si fa nulla. Anzi, la situazione peggiora a causa della stretta securitaria voluta sempre da questo Governo.\nPerò il problema carceri esiste da tempo in Italia, a prescindere dal colore del Governo...\nSì, ma questo Governo ha deciso di interpretare questa situazione come un’emergenza di sicurezza. Quindi, negli ultimi due anni il carcere si è chiuso sempre di più. Ci sono tante nuove regole e nuove circolari, tutte orientate a una maggiore rigidità del sistema. Noi conduciamo regolari ispezioni negli istituti, io stesso li frequento a questo scopo, e osserviamo che da quando è iniziata questa tendenza i numeri degli incidenti di ogni tipo sono aumentati. Il carcere è diventato meno sicuro perché iper-securizzato. L’impressione è che questa strategia stia facendo aumentare le tensioni, e siccome il carcere è un contenitore ermetico dove tutto si deve consumare all’interno, quelle tensioni non possono che esplodere. Le vittime diventano gli altri detenuti e il personale. Questa strategia di chiusura e di irrigidimento sta facendo più danni che altro, e dopo due anni i numeri lo dicono chiaramente: aumentano gli autolesionismi e le aggressioni, quindi evidentemente non è questo il modo di affrontare questa stagione di crisi, e il Governo dovrebbe prenderne atto.\nAnche per quanto riguarda la giustizia minorile c’è stata una stretta dopo il Decreto Caivano. Cosa è cambiato per i minori detenuti?\nSi continuano a tagliare i fondi per la giustizia minorile, uno dei settori più in crisi del sistema giustizia italiano. I giovani nelle carceri minorili sono pochi al momento, ma il loro numero sta aumentando, proprio per effetto del Decreto Caivano, e il sistema non era materialmente pronto. In un caso abbiamo trovato un materasso per terra. Quindi stupisce che questa Manovra per il secondo anno di fila tagli i fondi proprio alla giustizia minorile.\nDestinare risorse alle carceri significa però distoglierle da altri obiettivi...\nSì, e dobbiamo farlo per due ragioni. Una di natura etica, e l’altra pragmatica. Parlando in termini pratici, la stragrande maggioranza delle persone detenute prima o poi esce. Ad oggi, il nostro sistema penitenziario registra un tasso di recidiva tra il 60 e il 70%, vuol dire che le persone in carcere ritornano più volte, e questo non è nell’interesse di nessuno. Non è nel loro interesse, e neanche dei cittadini che poi diventano le vittime dei loro reati. In più, tutti paghiamo questo sistema molto costoso. Sarebbe nell’interesse collettivo che il carcere facesse quello che prevede la legge: costruire percorsi di reinserimento. Le risorse però sono immensamente inadeguate sia nel carcere che fuori, perché non esiste un vero sistema con le aziende e le cooperative. Tutto è lasciato alla buona volontà individuale.\nE qual è il motivo etico?\nI diritti fondamentali su cui è costruita la nostra convivenza civile, la nostra carta costituzionale, valgono per tutti. I diritti umani non sono un privilegio: o appartengono a tutti, oppure sono un’altra cosa. Si tratta di una questione di principio importante soprattutto oggi, nei paesi democratici. Questa è una battaglia da combattere, non è una realtà da accettare.",
    "author": "Maria Neve Iervolino",
    "source": "fanpage.it",
    "published_date": "2026-01-01"
  },
  "https://ristretti.org/modello-giubileo-anche-sui-detenuti-per-lindulto-un-patto-stato-aziende": {
    "title": "“Modello Giubileo anche sui detenuti. Per l’indulto un patto Stato-aziende”",
    "link": "https://ristretti.org/modello-giubileo-anche-sui-detenuti-per-lindulto-un-patto-stato-aziende",
    "content": "di Francesco Malfetano\nIl Messaggero, 1 gennaio 2026\n“Per le carceri italiane serve un grande patto nazionale. Bisogna applicare quel “modello Giubileo” invocato da Pier Ferdinando Casini e intervenire subito. Lo ha detto il Papa nel suo appello in occasione della visita a Rebibbia per l’Anno Santo e ce lo dice soprattutto la Costituzione: non si può più aspettare. È il momento del qui e ora”. Parlamentare dem di lungo corso, Walter Verini è oggi senatore, segretario della commissione Giustizia e capogruppo in commissione Antimafia. Quella delle carceri italiane è una situazione che conosce perfettamente (“Ci sono circa 15mila detenuti in più rispetto alla capienza dei nostri istituti, siamo oltre il 32%. A oggi se ne sono suicidati 80, più 7 agenti di polizia penitenziaria”) e che è convinto bisognerebbe affrontare uniti: “Serve coraggio da parte di tutti”.\nSenatore Verini, l’appello di Papa Francesco per “forme di amnistia” ha riaperto il dibattito sulla possibilità che vi sia un qualche condono della pena per alcuni detenuti. Il ministro Nordio però frena e ieri sul Messaggero Luca Ricolfi ha rilanciato il “dilemma” che lega un’iniziativa che sarebbe “etica” alle sue pratiche conseguenze per la società. Lei cosa propone?\n“Le carceri non possono essere luogo di abbandono e vendetta. Di fronte ai numeri che conosciamo, l’immobilismo non è più un’opzione, né lo sono gli appelli fine a se stessi. Ora servono iniziative pragmatiche che possano avere un impatto a strettissimo giro. Ed è per questo che credo serva un grande patto nazionale. Propongo al ministro Nordio, a cui sono certo andrebbe il sostegno di tutto il Parlamento, di convocare le associazioni imprenditoriali di tutti i settori - dal turismo, all’edilizia fino all’agricoltura, al commercio o all’artigianato - insieme all’Anci e ai singoli Comuni per strutturare con loro un piano straordinario. Dirgli cioè: voi avete bisogno di manodopera, sviluppiamo un protocollo per cui nei prossimi tre-quattro mesi l’Anci individui un domicilio per chi non ce l’ha e non ha possibilità di accoglienza, e lo Stato fa dei corsi per formare quei detenuti che potrebbero usufruire di una qualche forma di clemenza nei mesi successivi. Che si tratti di un indulto, un mini-indulto o riguardi solo la liberazione anticipata non importa. Ciò che conta è che, mentre il Parlamento in 6 mesi definisce chi potrà beneficiarne, si strutturi un sistema che consenta ai detenuti interessati di andare a lavorare non appena escono dal carcere”.\nPerò per il ministro Nordio un indulto sarebbe un segnale di “impunità”. Per Ricolfi, invece, troppo spesso si sottovaluta che l’amnistia riguarda anche le “future vittime”...\n“Non sono d’accordo. In particolare perché quello delle future vittime è un tema che si può ridimensionare. Ad essere interessati dal provvedimento di clemenza sarebbero quasi 15mila detenuti scelti solo tra coloro che vanno verso la fine della pena o comunque che hanno commesso reati che non hanno grave allarme sociale. Né omicidi né mafiosi, per capirci”.\nL’urgenza è evidente e molte forze stanno convergendo sulla necessità di un intervento anche parziale (dal vicepresidente del Csm Fabio Pinelli all’Associazione Antigone), il governo però sta intervenendo con un piano per l’edilizia carceraria per cui ha stanziato 255 milioni di euro. Non basta?\n“Non credo sia utile fare polemiche ora: ben venga ogni iniziativa ma quelle con un raggio d’azione medio o lungo non bastano più. Noi come Pd abbiamo ripresentato come emendamenti le proposte lanciate nei giorni scorsi da Renato Brunetta per indulto parziale e continueremo a lavorare per tutti gli aspetti critici: dalle strutture fatiscenti, alle iniziative legate all’affettività fino al problema delle madri detenute e tanti altri. Ma ora dobbiamo ragionare in termini di emergenza. Serve un intervento immediato, un patto come quello per il Giubileo. Mi aggancio alla proposta del collega Filippo Sensi, sarebbe bello se a giugno potessimo invitare il Papa in Parlamento per dimostrargli che abbiamo accolto il suo appello. Ma mi lasci precisare una cosa”.\nPrego...\n“Non è tanto il pontefice a chiederlo, quanto la Costituzione, all’articolo 27. Quello che spiega come le pene non possano consistere “in trattamenti contrari al senso di umanità” e debbano “tendere alla rieducazione del condannato”. Al ministro Nordio quindi chiedo coraggio. Lei c’era all’apertura della Porta Santa a Rebibbia, lo ha accolto, ora si distacchi dagli estremismi vendicativi del sottosegretario Delmastro”.",
    "author": "Francesco Malfetano\nIl Messaggero",
    "source": "Il Messaggero",
    "published_date": "2026-01-01"
  },
  "https://ristretti.org/lo-strumento-del-carcere-e-il-ruolo-nella-societa": {
    "title": "Lo strumento del carcere e il ruolo nella società",
    "link": "https://ristretti.org/lo-strumento-del-carcere-e-il-ruolo-nella-societa",
    "content": "di Lucrezia Agliani\nultimavoce.it, 1 gennaio 2026\nPoche sono le ore trascorse in seguito alla rivolta delle persone detenute nel carcere della Dozza, a Bologna, dove una quarantina di persone hanno trascorso l’intera notte in corridoio, rifiutandosi di rientrare nelle proprie celle. In seguito, un copione di atti, parole e manovre senza fine, che ribadiscano come il carcere e le istituzioni in Italia si siano sempre poste nei confronti dei detenuti. Prima l’incendio appiccato ai materassi, in seguito l’interventi degli agenti della penitenziaria, che però a poco è servito, data la scarsa agibilità delle celle a causa del fumo e la mancanza di posti liberi nelle altre carceri della Regione. La rivolta nel carcere di Dozza sarebbe partita in seguito al rifiuto di un ricovero di uno dei detenuti.\nL’uomo aveva chiesto di essere portato in ospedale dopo aver ingoiato uno stuzzicadenti. “È preoccupante la frequenza di questi eventi critici nelle carceri, eventi che si caratterizzano per la perdita del controllo degli spazi detentivi da parte della sicurezza”, ha commentato il Garante Regionale dell’Emilia-Romagna per i detenuti Roberto Cavalieri.\nIl giro di boa: l’anno 2025 - Alla fine dell’anno sono ormai consuetudinarie le considerazioni sulle condizioni dei detenuti nelle carceri italiane, ma la drammaticità dei numeri ad oggi parla da sola ed è difficile pensare che si tratti, ancora, di eventi sporadici, casi isolati, episodi che non hanno un rapporto di causalità. Davanti a una capienza effettiva di 46.124 posti, Antigone ha contato 63.868 persone detenute: in percentuale, il tasso di sovraffollamento nazionale ha raggiunto il 138,5%.\nIl 2025 conta 241 decessi, di cui 90 suicidi. Nel 2022, tre anni fa, se ne contavano 84; nel 2023, invece, 69. Il 2024 invece porta con sé il record di suicidi in carcere: 91. Un record, un numero. Ma alla fine, quando si fa la conta del nuovo record raggiunto, non c’è nessun premio, nessuna vincita: c’è solo morte, indifferenza, cancellazione dell’ennesima vita umana dimenticata dallo Stato. Quella stessa indifferenza che scorre tra le dita di chi legge 91 solamente come un numero, senza avere la minima consapevolezza che quelle 91 vite spezzate fanno parte di un paradigma sociale, politico e culturale che riconoscono il carcere come la soluzione reale ed efficace ad ogni problema.\nAntigone pone il focus anche sulle condizioni di vita - se così vogliamo chiamarla - nelle carceri: nel 10% degli istituti che sono stati visitati, il riscaldamento non era correttamente e costantemente funzionante, mentre nel 45% degli istituti c’erano difficoltà nel garantire l’acqua calda. Il 56,3% delle carceri non ha celle con le docce e in molte strutture non ci sono spazi dedicati alla socialità delle persone detenute, come sale comuni, laboratori, o ambienti dedicati esclusivamente ad attività formative. Nel 23% delle carceri visitate, non ci sono neanche le aree verdi, importanti per i colloqui all’aperto con le famiglie.\nPerché il carcere è importante per conoscere la società - In Italia, in tutte le grandi e più piccole città, ci sono delle carceri. Nelle grandi città anche più di uno e a volte è possibile trovarli anche al centro, come a Roma. Fanno da sfondo alle passeggiate romantiche, ai paesaggi primaverili, ai festeggiamenti per una vittoria sportiva o, come il giorno in cui scriviamo, ai festeggiamenti dell’anno che verrà.\nAlle volte, o meglio, il più delle volte, le carceri si trovano nelle periferie delle metropoli, come se l’allontanamento dal centro storico e nevralgico della vita umana aiutasse a cancellare che esistono persone detenute. L’allontanamento fisico è un po’ come se aiutasse a normalizzare l’esistenza del carcere, a cancellare alcune vite, alcuni luoghi, proprio come quello. E questa stessa convinzione porta poi al turbine di rimozione e indifferenza, come se le persone che sono recluse in quel mostro architettonico non meritassero una vita bella.\nIl carcere dunque è il simbolo di una società che decide di non investire sulle persone detenute: o meglio, investire a stento, garantendo così una cella - anche se non singola - ma non acqua calda. È la materializzazione di una logica dominante, quella che adotta lo Stato, di marginalizzare chi non si inserisce nel contesto economico della società civile odierna: chi non fa profitto, chi non guadagna, chi non è e non fa abbastanza perché non ha i documenti. Il carcere è contenitore di tutto ciò che lo Stato non sa e non vuole gestire, semplicemente perché non è una priorità e perché la vita di chi vive dentro non è meritevole. Si costruisce così un luogo che, anche architettonicamente, mostra la fragilità e l’estrema contraddizione della sicurezza, dove punizione e sorveglianza sono parole d’ordine insieme alla discriminazione razziale.\nMigrazioni, movimenti sociali, guerra: la stessa faccia della medaglia - Lo strumento del carcere è sempre stato al centro del dibattito della rieducazione. Ri-Educazione, proprio a stabilire il fatto che chi non rientra in quel paradigma si trova davanti a un aut-aut: o cambia, oppure sarà per sempre buttato nell’oblio. Con il Decreto Caivano del settembre 2023, c’è stato un evidente cambio di rotta dell’uso degli strumenti carcerari e, più in generale, del sistema penale italiano. Con questo, le politiche dell’immigrazione e quelle abitative, la gestione delle periferie, lo sfruttamento lavorativo. Nel 2024 invece, si è passati al DDL 1660, anche noto come Decreto Sicurezza, presentato in maniera congiunta dal Ministero della Giustizia e dal Ministero della Difesa e volto ad abbattere e colpevolizzare tutti quei movimenti che, ancora oggi, mantengono vivi i conflitti sociali. I movimenti per il diritto all’abitare, per la giustizia ambientale, quelli contro lo sfruttamento del lavoro, oppure quelli contro le grandi opere.\nOltre al danno, anche la beffa: oltre all’introduzione di nuovi reati e l’inasprimento delle pene, anche una logica feroce di criminalizzazione, alimentata dai discorsi dei leader politici e dalle parole taglienti della stampa. La criminalizzazione del dissenso e l’individuazione del nuovo nemico interno ha fatto sì che si coniassero nuovi termini, come l’”ecoterrorista”, usato nei vari talk show per descrivere attivisti dei movimenti climatici. La guerra e il genocidio in corso ha Gaza sta determinando a grandi linee come gli strumenti del carcere vengono messi in atto: è in questa situazione che si ritrova quella stessa sicurezza che viene ogni giorno invocata. Un nuovo target, molte volte straniero, viene individuato: una persona di origine araba, migrante, che frequenta determinati spazi sociali e prende parola sulla Palestina. Un soggetto perfetto da annientare, da ricattare, mettendo in gioco la sua protezione internazionale, i suoi documenti, la permanenza fisica in Italia. È stato il caso di Mohamed Shanin, imam della moschea di Torino, recluso in un CPR in seguito ad una presa di posizione politica.\nA chi è privato della propria libertà - Non servirà di certo scomodare Voltaire per comprendere le logiche che si nascondono, perfide e insidiose, dietro al carcere. “Non fatemi vedere i vostri palazzi ma le vostre carceri, poiché è da esse che si misura il grado di civiltà di una Nazione” diceva il filosofo parigino, citato successivamente anche da Fëdor Dostoevskij, in “Memorie da una casa di morti”, che in galera c’è stato per alcuni anni. Non servirà neanche scomodare qualche accademico dell’oggi, se Voltaire ci annoia, quando possiamo leggere le parole, sentire le testimonianze di chi il carcere lo ha vissuto e lo vive ancora sulla propria pelle. È ormai difficile stabilire qual è il momento più complicato dell’anno per le persone detenute: l’estate per il caldo, l’inverno per il freddo, a Natale per la solitudine. E dunque, laddove muoiono le relazioni, l’amore, la bellezza e la curiosità per la vita, laddove c’è deserto e abbrutimento dell’essere, bisogna ricordare che la vita esiste eccome, esiste ancora: per chi è libero e per chi ora non riesce semplicemente a crederci.",
    "author": "Lucrezia Agliani",
    "source": "ultimavoce.it",
    "published_date": "2026-01-01"
  },
  "https://ristretti.org/pdl-zuncheddu-superate-le-50mila-firme-per-la-legge-su-risarcimento-a-vittime-giustizia": {
    "title": "Pdl “Zuncheddu”, superate le 50mila firme per la legge su risarcimento a vittime giustizia",
    "link": "https://ristretti.org/pdl-zuncheddu-superate-le-50mila-firme-per-la-legge-su-risarcimento-a-vittime-giustizia",
    "content": "ansa.it, 1 gennaio 2026\nOra la palla passa alla Camera per l’iter della proposta. Sono state superate le 50mila firme che servono per chiedere al Parlamento di discutere la proposta di legge Zuncheddu e altri sul risarcimento vittime di giustizia. Si tratta di una proposta di iniziativa popolare per garantire una provvisionale economica a chi alla fine di un processo è stato assolto e nei casi di ingiusta detenzione e che poi deve attendere anche 10 anni per vedersi riconosciuto il danno in forma economica. La legge, se approvata, prevede un anticipo per permettere a chi, come Zuncheddu, non è in grado di mantenersi, di poter ricevere un anticipo per sostenersi.\nLa raccolta firme era stata promossa dal Partito Radicale e dalla famiglia di Beniamino Zuncheddu, il pastore sardo che ha trascorso 33 anni in carcere per l’accusa di un triplice omicidio nel 1991 e poi è stato assolto nel gennaio 2024 dopo un processo di revisione. Inizialmente le sottoscrizioni erano state raccolte on line sul sito del ministero della Giustizia poi manualmente con banchetti in diverse parti della Sardegna.\n“Dovrei ringraziarvi uno a uno. Tanta è stata la bellezza e la solidarietà che ho incontrato in questi mesi. Abbiamo riso e pianto insieme. Ho conosciuto persone bellissime - scrive sui social la Garante dei detenuti della Regione Sardegna, Irene Testa annunciando il superamento della soglia prevista - A partire dai tantissimi volontari che hanno raccolto senza mai fermarsi; gli avvocati autenticatori che ci hanno accompagnato passo passo; i tanti Comuni che hanno fatto l’impossibile per certificare le firme, alcuni anche facendo gli straordinari.\nNaturalmente al Partito Radicale che ha promosso questa proposta di legge di civiltà. Dedichiamo questo risultato a Beniamino e altri affinché la sua vicenda possa rappresentare un monito presente e futuro ad una politica spesso sorda e indifferente. Ora però la battaglia continua, si sposta dalle piazze in Parlamento”. Ora la Camera ha tre mesi di tempo per incardinare la proposta di legge nella commissione competente dove potrebbe essere unificata con altre proposte di legge presentate da singoli parlamentari o partiti. “Non staremo a guardare ma faremo il giusto pressing perché questa legge veda la luce al più presto”, dice all’Ansa Testa.",
    "author": null,
    "source": "Ristretti Orizzonti",
    "published_date": "2026-01-01"
  },
  "https://ristretti.org/la-riforma-della-magistratura-non-e-un-golpe-le-mistiche-bugie-degli-oppositori": {
    "title": "La riforma della magistratura non è un golpe: le mistiche bugie degli oppositori",
    "link": "https://ristretti.org/la-riforma-della-magistratura-non-e-un-golpe-le-mistiche-bugie-degli-oppositori",
    "content": "di Francesco Gandolfi\nIl Riformista, 1 gennaio 2026\nLa riforma della magistratura non è un golpe, ma un ddl votato ex articolo 138 della Costituzione: chiamarlo “attentato”, o definirlo “sovversione”, è un abuso semantico prima ancora che giuridico. L’idea che il governo non possa proporre riforme costituzionali ignora l’articolo 71 della Costituzione e dimentica che ogni iniziativa passa dal vaglio del Capo dello Stato (art. 87 Cost.): chi attacca l’uno, colpisce l’altro. L’obiezione utilitaristica (“non serve ai cittadini”) riduce un sistema articolato ad un esercizio cronometrico. La giustizia non è solo velocità: è contraddittorio, riservatezza, prova formata nel dibattimento (art. 111 Cost.). Si dice essere riforma “inutile o dannosa”, ma si tratta di un pigro “aut aut”: se il corpo soffre di comorbidità, e il soggetto è morente, l’inerzia è la terapia peggiore.\nSeparazione delle carriere - Si vocifera che la separazione delle carriere salvi potenti: dove esiste, costoro finiscono sotto processo. Da noi, il bilancio è pietoso. Sostenere poi che la separazione “di fatto già c’è” è un sofisma: il Csm “unitario” attuale governa le carriere, gestisce le assunzioni e i trasferimenti, irroga le sanzioni. Ma l’indipendenza strutturale delle funzioni non è affatto garantita, per via della commistione in un unico collegio di Giudici e Pubblici ministeri. Il numero delle assoluzioni non dimostra nulla: è mala statistica scambiare effetto e causa; un gioco di prestidigitazione.\nIl sorteggio nel Csm non è follia - Quanto alla creazione del supposto “superpoliziotto” in luogo dell’odierno Pm, è necessario considerare il magistrato requirente non un giudice mancato, bensì un professionista legale dotato di elevata specializzazione e differenziazione. Il sorteggio nel Csm non è follia: il diritto italiano usa il “caso” nei giudizi più delicati e solenni; non riguarda i cosiddetti membri laici perché questi non sono politici, bensì professionisti, che il costituente volle ammettere al fine di evitare l’autogoverno corporativo della magistratura.\nScegliere la ragionevolezza - L’Alta Corte disciplinare non è un mostro giuridico: è un antidoto al conflitto di interesse. Il referendum non è un’arena per gladiatori superstiziosi e manichei: è un esame di realtà o, se si vuole, un test cognitivo per l’elettorato. Chi vuole capire, diffidi degli incantatori e scelga la ragionevolezza.",
    "author": "Francesco Gandolfi\nIl Riformista",
    "source": "Il Riformista",
    "published_date": "2026-01-01"
  },
  "https://ristretti.org/csm-demolito-riforma-non-condivisa-perche-si-deve-votare-no-al-referendum": {
    "title": "“Csm demolito, riforma non condivisa. Perché si deve votare no al referendum”",
    "link": "https://ristretti.org/csm-demolito-riforma-non-condivisa-perche-si-deve-votare-no-al-referendum",
    "content": "di Angelo Picariello\nAvvenire, 1 gennaio 2026\nIl professor Bachelet, figlio di Vittorio, ex presidente di Ac assassinato dalle Br, guida il comitato che chiede di bocciare la riforma del governo. “La cosa che più mi preoccupa di questa riforma è la demolizione del Consiglio superiore della magistratura, dell’equilibrio usato dai nostri Padri costituenti”. Giovanni Bachelet, presidente del Comitato “Società civile per il No al referendum costituzionale”, è il figlio di Vittorio Bachelet, ex presidente di Azione Cattolica, assassinato dalle Brigate rosse proprio da vicepresidente del Csm. Ex deputato del Pd, richiamato in servizio quasi “a sua insaputa”, ha accettato volentieri: “Le riforme andrebbero fatte insieme”, dice. E ora - dopo il vertice con i leader delle opposizioni di lunedì - si dice convinto che l’obiettivo delle 500mila firme da raccogliere in poco tempo sarà raggiunto.\nPerché ha accettato di guidare un Comitato contro la riforma costituzionale del Governo? C’entra, in questa scelta, il cognome impegnativo che porta?\nIl lancio involontario della mia candidatura (e del mio cognome) alla guida del No alla riforma dell’ordinamento giudiziario l’ha fatto il direttore del Foglio, quando in un editoriale della scorsa estate mi ha erroneamente, in quanto moderato, arruolato fra i fautori del Sì alla separazione delle carriere, insieme a Vassalli, Pisapia e Falcone. Ho mandato una cortese rettifica: non solo non mi ero mai pronunciato a favore della separazione delle carriere, ma l’unica volta che ero stato deputato (2008-2013), mi ero rallegrato che l’analoga proposta di Berlusconi non fosse andata in porto. Proprio perché moderato, le riforme costituzionali governative a colpi di maggioranza non mi sembrano prudenti; mi appartengono semmai le riforme (costituzionali e non) della giustizia sul “giusto processo” e sulla separazione delle funzioni, tutte nate da una condivisione parlamentare fra maggioranza e opposizione e passate con amplissima maggioranza (ultima la legge Cartabia). Così, 20 anni dopo l’arruolamento di Oscar Luigi Scalfaro come tesoriere del suo Comitato del No alla riforma costituzionale di Berlusconi, Fini, Bossi e Casini (vincemmo alla grande), sono stato… richiamato in campo da molti amici e ho accettato, con piena convinzione.\nNell’immaginario di tanti, di lei si ricorda ancora la preghiera dei fedeli alla morte di suo padre. Conteneva, oltre allo spiazzante perdono degli assassini, un appello alla concordia per le istituzioni sotto attacco. Invece andiamo incontro all’ennesima battaglia lacerante...\nNon confondiamo una serena e civile battaglia politica, assolutamente doverosa di fronte a cambiamenti della Costituzione non condivisi in Parlamento e combattuta a colpi di scheda elettorale, con i colpi di mitraglietta che in quegli anni quasi quotidianamente abbattevano poliziotti, carabinieri, sindacalisti, giornalisti, manager e molti magistrati che hanno dato la vita per la democrazia. Come ricordava la prima parte di quella mia preghiera. È con il sangue che negli ultimi 80 anni è stato conquistato e conservato il diritto a discutere e votare in pace e in libertà. Non definirei “lacerazione” la legittima differenza di opinioni, l’esercizio civile della democrazia. Per parte mia intendo anche stavolta contribuire ad una seria e pacifica discussione sul merito e ad un largo coinvolgimento degli elettori in una svolta così importante per il Paese.\nChe cosa vede di davvero preoccupante in questa riforma?\nMi preoccupa, molto, la demolizione del Csm, organo di rilevanza costituzionale che amministra la giurisdizione e garantisce l’autonomia e l’indipendenza della magistratura penale e civile. Quando studiavo Fisica e mio padre fu eletto suo vicepresidente, mi spiegò bene il mirabile equilibrio e la grande autorevolezza pensata dai Padri costituenti per il Csm. Mi preoccupa, al di là e al di fuori della separazione delle carriere (in buona parte già realizzata dalla legge Cartabia), lo “spezzatino” in tre diversi organi che non hanno più gli stessi poteri, e, ancora peggio, la privazione del diritto di rappresentanza ai magistrati, che trasforma i membri togati Csm nei vincitori di una lotteria. Il fatto che il Governo accompagni questa riforma con continui attacchi alla presunta invadenza della magistratura spiega meglio di ogni altra cosa che essa serve solo a ridurre controlli e contrappesi scomodi: non avrà alcun effetto positivo sui processi e tanto meno sugli errori giudiziari che con il Csm non c’entrano nulla.\nContrariamente a quanto annunciato, il Governo non ha ancora indicato la data. Un segnale distensivo?\nUn segnale di incertezza.\nCome procede la mobilitazione? Ce la farete a raccogliere le firme?\nLa raccolta di firme digitali con lo Spid è un’iniziativa spontanea di 15 cittadini che ha felicemente sorpreso noi del comitato e anche i partiti del No; tutti l’abbiamo interpretata come un forte segnale di partecipazione e tutti ci siamo mobilitati per assecondarla, con risultati al di là di ogni aspettativa: nella prima settimana, quella di Natale, sono state superate le 150mila firme. A questo ritmo credo che le 500mila saranno presto raggiunte.",
    "author": "Angelo Picariello\nAvvenire",
    "source": "Avvenire",
    "published_date": "2026-01-01"
  },
  "https://ristretti.org/piemonte-minori-e-giustizia-riparativa-rinnovato-il-protocollo-dintesa": {
    "title": "Piemonte. Minori e giustizia riparativa, rinnovato il Protocollo d’intesa",
    "link": "https://ristretti.org/piemonte-minori-e-giustizia-riparativa-rinnovato-il-protocollo-dintesa",
    "content": "lospiffero.com, 1 gennaio 2026\n“Apprendo con soddisfazione che la Giunta regionale ha deciso di continuare a investire sulla giustizia riparativa, nel solco della Riforma Cartabia, che si è proposta di disciplinare i percorsi e l’incontro tra autori di reato, persone offese e società civile”. Lo dichiara il Garante regionale per l’Infanzia e l’Adolescenza Giovanni Ravalli in merito all’approvazione della delibera che proroga il Protocollo d’intesa tra la Regione, il Garante, il Centro Giustizia minorile, la Procura presso il Tribunale per i minorenni di Torino, il Tribunale per i minorenni di Torino e i Comuni di Torino e di Novara per gli interventi di giustizia riparativa e di comunità volti all’inserimento di minori sottoposti a provvedimenti penali.\n“La collaborazione interistituzionale rappresentata dai numerosi enti coinvolti nel protocollo - aggiunge - ha portato e continuerà a portare ottimi frutti a favore di molti minori, coinvolgendo vittime e autori di reati in percorsi di riconciliazione e riparazione del danno. Sono convinto che la giustizia riparativa sia un valido percorso, dal momento che aiuta il minore a prendere maggiore consapevolezza delle proprie azioni illegali, della sofferenza provocata alle vittime e alla comunità. A questo proposito, desidero estendere idealmente un’esortazione a tutti i minori della nostra regione sottoposti a provvedimenti penali: ‘Sii consapevole che tu non sei il tuo errore, sei molto di più. Ora è il momento di rialzarti: se vuoi, puoi ricominciare’“.",
    "author": null,
    "source": "Ristretti Orizzonti",
    "published_date": "2026-01-01"
  },
  "https://ristretti.org/asti-tutti-i-dubbi-sul-suicidio-di-christian-in-carcere": {
    "title": "Asti. Tutti i dubbi sul suicidio di Christian in carcere",
    "link": "https://ristretti.org/asti-tutti-i-dubbi-sul-suicidio-di-christian-in-carcere",
    "content": "di Daniela Peira\nlanuovaprovincia.it, 1 gennaio 2026\nMichele Miravalle, coordinatore nazionale Osservatorio sulle condizioni detentive, Associazione Antigone mette in fila tutte le domande e i possibili errori nella gestione della crisi dell’elettricista arrestato e incarcerato. Non si placa lo sgomento del suicidio al carcere di Asti di Christian Guercio, 38 anni, avvenuto nella serata di lunedì. Per tanti motivi. Il primo riguarda proprio lui, un uomo molto conosciuto in città, pieno di amici, presente in molte attività cittadine, grande appassionato di musica con una importante competenza da dj, con un lavoro di elettricista che svolgeva con perizia. Tantissimi, in questi giorni, i messaggi di cordoglio alla famiglia travolta da questo lutto. E tutti, pur conoscendo le fragilità di Christian, fanno emergere le qualità che aveva oltre ai suoi problemi di dipendenza.\nUn detenuto atipico, se così si può definire, finito in carcere per un reato strettamente legato al momento di crisi e di totale assenza di controllo delle sue azioni a seguito di assunzione di sostanze. Christian, raccontano i suoi amici, aveva sì un passato di dipendenza alle spalle, ma aveva saputo ricostruire una vita lavorativa, una rete di amicizie, di interessi, di impegni a favore della collettività. E nessuno si capacita di come una ricaduta abbia potuto portare ad un esito così drammatico.\nFra gli interventi di questi giorni, quello di Michele Miravalle in veste di coordinatore nazionale Osservatorio sulle condizioni detentive, Associazione Antigone che sottolinea come quello di Christian sia il primo suicidio avvenuto nel carcere di Asti ma allo stesso tempo chiuda un anno terribile, il 2025, in cui si sono contati, con il suo, 80 detenuti che hanno scelto di porre fine alla loro vita in cella. “È una vicenda molto rappresentativa delle disfunzionalità del sistema e, come Antigone, ci auguriamo che vengano al più presto chiariti i punti oscuri con una inchiesta seria e con i doverosi approfondimenti delle varie amministrazioni coinvolte.\nChristian, 38 anni, astigiano, con una storia di tossicodipendenza alle spalle, ma con molti amici, una famiglia e una grande passione per la musica, arriva a casa sotto l’effetto di sostanze e dà in escandescenze (in gergo tecnico “grave agitazione psicomotoria”). I genitori chiamano l’ambulanza e intervengono anche polizia e carabinieri effettuando un arresto “difficile”, durante il quale un operatore rimane ferito ad una mano. Christian viene portato quindi in pronto soccorso, ma nel giro di poco tempo, trasferito in carcere”.\nTutti i dubbi sulla “catena di decisioni” - “È qui che emergono le prime domande: come stava Christian quando è stato portato in carcere? Le sue condizioni di salute erano compatibili con una detenzione? Sono stati valutati i presupposti per un trattamento sanitario obbligatorio, gli è stato proposto un ricovero volontario o è stata cercata una struttura sanitaria disponibile ad accoglierlo? Christian era conosciuto dal sistema sanitario, seguito dal Ser.D.: i suoi curanti sono stati avvisati e vi è stato un confronto sulla scelta migliore da fare? In quei momenti Christian prima ancora che una persona accusata di un reato era una persona “vulnerabile” che necessitava di cure. Invece finisce in cella, da solo, mentre il mondo fuori è distratto dal Natale. La convalida dell’arresto avviene con udienza da remoto, via webcam, viene disposta la custodia cautelare in carcere e, nel pomeriggio, si impicca con il lenzuolo e muore. Qualcuno in carcere lo incontra? Valuta il suo stato di salute? Si “prende cura” di lui?”.\nQuel rischio sempre presente e conosciuto - “Tutti gli operatori sanno infatti che le prime ore di detenzione sono le più critiche e il rischio suicidario è più elevato. Ancora una volta, il carcere è stato ritenuto impropriamente un luogo di cura, una “discarica sociale” dove scaricare persone persone in precarie condizioni di salute. Non si cerchino “capri espiatori”, nè facili scuse: la morte di Christian lascia il gusto amaro del fallimento di un sistema che non dovrebbe smettere di chiedersi il perché di una morte evitabile. È, purtroppo, il triste epilogo di un 2025 complicato per le carceri italiane”.\nVenerdì l’autopsia - Le domande poste da Michele Miravalle sono le stesse che si sono posti, per primi, i genitori e la famiglia. E l’avvocato Lamatina, che sta seguendo la vicenda dal punto di vista giudiziario. Non anticipa ancora nulla di ufficiale, ma fa intendere che la morte di Christian non sarà “archiviata” fino a quando non saranno chiarite le eventuali responsabilità di tutti gli “anelli” d quella catena di persone che hanno preso in custodia l’uomo dall’uscita di casa fino alla sua morte in cella. Intanto è stata decisa l’autopsia sulla sua salma. Si terrà venerdì.",
    "author": "Daniela Peira",
    "source": "lanuovaprovincia.it",
    "published_date": "2026-01-01"
  },
  "https://ristretti.org/asti-detenuto-si-toglie-la-vita-nel-carcere-il-commento-della-camera-penale": {
    "title": "Asti. Detenuto si toglie la vita nel carcere, il commento della Camera penale",
    "link": "https://ristretti.org/asti-detenuto-si-toglie-la-vita-nel-carcere-il-commento-della-camera-penale",
    "content": "di Manuela Zoccola\ngazzettadalba.it, 1 gennaio 2026\n“Mancano investimenti in educatori e sanitari in grado di garantire l’incolumità psico-fisica degli individui affidati allo Stato”. Christian Guercio, 38 anni, si è tolto la vita nel carcere di Asti la sera del 29 dicembre. L’uomo era un elettricista, grande appassionato di musica, che aveva da anni una dipendenza dalla droga, per cui aveva avuto qualche problema con la giustizia. Proprio per questa dipendenza era finito nel carcere di Asti. Secondo le prime notizie giornalistiche, dopo una crisi fortissima causata dall’assunzione di droghe pesanti, per cui era diventato ingestibile, risultando pericoloso per sé e per gli altri, era stato chiamato il 118 dalla famiglia. Gli operatori sanitari, viste le condizioni dell’uomo, avevano chiesto l’intervento delle Forze dell’ordine. In preda a un fortissimo stato di agitazione, l’uomo si era ribellato a chiunque gli si avvicinasse, finendo per essere arrestato per resistenza a pubblico ufficiale.\nProfondamente scossa dalla notizia della morte del detenuto, la Camera penale di Asti è intervenuta divulgando un comunicato stampa. “Il Consiglio direttivo prende drammaticamente atto di un nome, Christian Guercio, che diventa un numero, primo in assoluto per la Casa di reclusione astigiana e ottantesimo nella desolante lista delle persone suicide in carcere nel 2025. L’illusoria confortante assenza della realtà astigiana dai tragici annali dei suicidi in carcere da almeno un decennio appariva inesorabilmente destinata a finire”.\nIl Consiglio direttivo prosegue: “All’indomani della riforma della geografia giudiziaria che nel settembre del 2013 ebbe a realizzare l’accorpamento del Tribunale di Alba a quello di Asti, la correlata trasformazione della Casa circondariale di Alba in Casa di lavoro e della Casa circondariale di Asti in Casa di reclusione (come tale destinata a soli detenuti di media e alta sicurezza, essendovi riservate e collocate in settore isolato pochissime camere di detenzione per i detenuti comuni, in attesa di essere trasferiti in altre strutture detentive) faceva sconsolatamente presagire l’aumento delle criticità che rendono disumana la detenzione, in quanto all’importante sovraffollamento si andava ad aggiungere la contrazione del personale degli educatori, profondi conoscitori delle opportunità per il reinserimento sociale dei detenuti”.\n“Il primo suicidio avvenuto nel carcere di Asti è ancora l’ennesima cronaca di una morte annunciata da riforme che, pur nel legittimo obiettivo di garantire la sicurezza della collettività, sono esclusivamente volte a detenere persone, giudicate colpevoli o gravemente indiziate di reati, senza alcun investimento in personale, quali educatori e sanitari, adeguato a garantire l’incolumità psico-fisica degli individui affidati allo Stato, ancor più se soggetti fragili, registrandosi il clamoroso fallimento della finalità rieducativa della pena, voluta dalla nostra Costituzione, la quale impone in primis il rispetto della dignità umana”, ha sottolineato il direttivo, concludendo: “La Camera penale ha concluso: “L’unico mesto auspicio che vogliamo propagare è che il primo suicidio avvenuto nel carcere astigiano possa essere l’ultimo del tristissimo elenco nazionale, quantomeno nell’anno che volge al termine”.",
    "author": "Manuela Zoccola",
    "source": "gazzettadalba.it",
    "published_date": "2026-01-01"
  },
  "https://ristretti.org/bologna-i-detenuti-protestano-passando-la-notte-nei-corridoi-il-garante-cavalieri-serve-lindulto": {
    "title": "Bologna. I detenuti protestano passando la notte nei corridoi. Il Garante Cavalieri: “Serve l’indulto”",
    "link": "https://ristretti.org/bologna-i-detenuti-protestano-passando-la-notte-nei-corridoi-il-garante-cavalieri-serve-lindulto",
    "content": "di Adriano Arati\nCorriere di Bologna, 1 gennaio 2026\nSi cercherà di trovare una sistemazione provvisoria. I detenuti verranno smistati tra gli altri reparti della Dozza; impossibile pensare a trasferimenti, al momento non ci sono posti liberi in altri istituti penitenziari. Oltre una quarantina di detenuti del carcere di Bologna ha dormito nei corridoi del reparto dove poche ora prima si era accesa una rivolta. Nel pomeriggio di martedì 30 dicembre nel reparto 2B del penitenziario della Dozza è partita una violenta protesta da parte di decine di detenuti, quasi tutti di origine straniera, generata dal rifiuto del medico di turno di ricoverare in ospedale un prigioniero che aveva ingoiato uno stuzzicadenti.\nLa rivolta e l’incendio - I carcerati coinvolti hanno dato fuoco a materassi e coperte, riempiendo l’area di fumo e delle prime fiamme, e hanno sfondato il cancello di sbarramento della sezione, per poi scontrarsi con le guardie di sicurezza. La direzione ha richiamato in servizio addetti non in servizio e alla Dozza sono arrivati operatori del carcere di Modena oltre a agenti alla Polizia, ai vigili del fuoco e alle ambulanze del 118.\nDieci agenti feriti e 6 intossicati - Secondo il vicesegretario regionale del Sappe (Sindacato autonomo polizia penitenziaria) Francesco Borrelli, una decina di agenti è stata ferita e portata nei vari ospedali cittadini per le cure. E aggiunge Domenico Maldarizzi, segretario nazionale della Uil Pa Polizia Penitenziaria: “Sei agenti sono stati accompagnati all’ospedale per accertamenti, dopo avere inalato\nil fumo” sprigionato dagli incendi appiccati da alcuni detenuti. Per loro la prognosi è di tre giorni. È stato “grazie all’impegno degli operatori, a loro rischio e pericolo - prosegue Maldarizzi - che è stata gestita la situazione, ma senza interventi risolutivi non andrà sempre così”. Il sindacato informa anche che, in tarda notte, lo stesso detenuto che aveva asserito di stare male, dando origine a quanto è accaduto, “è stato inviato in pronto soccorso, dove è stato accertato che nessun corpo estraneo era stato ingerito. Al termine della visita, è stato trasferito in un altro istituto”.\nLa notte nei corridoi - Nella tarda serata, dopo ore di colluttazioni e poi di trattative, è tornato un minimo di calma, la situazione è ancora lontana dalla normalità e almeno una quarantina di prigionieri in precedenza protagonisti della sommossa ha passato la notte tre il 30 e il 31 dicembre nei corridoi del reparto 2B. Le loro celle, come gran parte del resto degli spazi della sezione del carcere, non erano ancora agibili a causa degli incendi appiccati nel pomeriggio precedente. Ora si cercherà di trovare una sistemazione provvisoria. I detenuti verranno smistati tra gli altri reparti della Dozza; impossibile pensare a trasferimenti, visto che al momento non vi sono posti liberi in altri istituti penitenziari.\nIl garante dei detenuti: “Serve l’indulto” - La rivolta di Bologna è la seconda di questo fine 2025, ricorda il garante regionale per i detenuti Roberto Cavalieri, che chiede interventi su ampia scala per ridurre il numero dei detenuti, a partire dall’indulto. “Nelle scorse ore c’era stata una rivolta a Siracusa, questo è un altro evento preoccupante che conferma i nostri allarmi per la situazione dei detenuti. È preoccupante la frequenza di questi eventi critici nelle carceri, eventi che si caratterizzano per la perdita del controllo degli spazi detentivi da parte della sicurezza”, fa notare Cavalieri. E conclude: “Difficile trovare un rimedio nella sola applicazione di sanzioni disciplinari, anche con provvedimenti penali. Ormai è sempre più necessaria l’adozione di strumenti più incisivi come l’indulto, per alleggerire la pressione interna nelle carceri”.\nL’accusa del Sappe - Toni per diversi per il Sappe regionale e nazionale: “Il carcere di Bologna sta diventando ingestibile per l’arroganza e la violenza di detenuti che non hanno più alcun rispetto delle regole, dello Stato e di chi lo rappresenta. Sarebbe opportuno che i detenuti stranieri andassero a scontare la pena nei loro paesi d’origine, almeno coloro la cui nazionalità lo consente”.",
    "author": "Adriano Arati\nCorriere",
    "source": "Corriere di Bologna",
    "published_date": "2026-01-01"
  },
  "https://ristretti.org/cagliari-avvocati-in-visita-al-carcere-di-uta-dentro-725-detenuti-su-561-posti": {
    "title": "Cagliari. Avvocati in visita al carcere di Uta: “Dentro 725 detenuti su 561 posti”",
    "link": "https://ristretti.org/cagliari-avvocati-in-visita-al-carcere-di-uta-dentro-725-detenuti-su-561-posti",
    "content": "L’Unione Sarda, 1 gennaio 2026\nUna delegazione della Camera Penale di Cagliari, insieme a “Nessuno tocchi Caino”, ha visitato il carcere di Uta per portare un segno di vicinanza concreta alle persone detenute durante le festività. “Un gesto semplice ma necessario, in un momento particolarmente difficile per l’istituto, segnato da gravi condizioni di sovraffollamento e da una carenza strutturale dei servizi offerti, soprattutto in ambito sanitario. Criticità che incidono quotidianamente sulla dignità delle persone ristrette e sul lavoro di chi opera all’interno”, si legge in una nota. La situazione maggiormente critica riguarda la gestione sanitaria dell’istituto, “con particolare riferimento all’assistenza prestata alle persone detenute affette da sofferenza mentale e a quelle che versano in stato di tossicodipendenza. Si tratta di un ambito nel quale le carenze appaiono strutturali e di estrema gravità”.\nLe criticità, secondo i legali, derivano innanzitutto da una cronica insufficienza di personale sanitario, ulteriormente aggravata dalle condizioni di sovraffollamento della struttura, che attualmente ospita 725 detenuti a fronte di una capienza regolamentare di 561 posti, spiegano i penalisti. “Il divario tra il numero delle presenze e le risorse disponibili rende di fatto impossibile garantire livelli adeguati di cura e di presa in carico, soprattutto per le situazioni più fragili e complesse”.\nA titolo meramente esemplificativo “la dotazione organica di psichiatri prevista è pari a 4 unità, ma risulta di fatto ridotta a sole 2, delle quali una soltanto operativa a tempo pieno. Nonostante gli sforzi profusi dall’attuale direzione sanitaria, non è stato ad oggi possibile ottenere l’attivazione del Servizio per le Dipendenze all’interno dell’istituto, lasciando senza risposte adeguate un numero significativo di detenuti con problemi di tossicodipendenza”, osservano ancora. La drammaticità della situazione emerge in modo emblematico dal caso di un giovane detenuto che si sta lasciando morire di inedia e che non può essere sottoposto ad alimentazione forzata a causa della mancata convalida del trattamento sanitario obbligatorio (Tso).\n“A ciò”, si legge ancora, “si aggiunge l’assenza di un’adeguata assistenza psicologica e la mancanza di un’ambulanza stabilmente presente in loco, elementi che contribuiscono a delineare un quadro di grave compromissione del diritto alla salute all’interno della struttura”. C’è poi l’imminente arrivo di 92 detenuti al 41 Bis: trasferimento “che sta suscitando forti polemiche e preoccupazioni nel dibattito politico locale”, concludono, “il carcere resta parte dello Stato di diritto. Anche, e soprattutto, nei momenti di maggiore difficoltà, la tutela dei diritti, della salute e della dignità delle persone detenute non può essere messa in secondo piano”.",
    "author": null,
    "source": "Ristretti Orizzonti",
    "published_date": "2026-01-01"
  },
  "https://ristretti.org/sciacca-ag-carcere-senza-medico-di-notte-il-sindacato-a-rischio-salute-detenuti-e-sicurezza": {
    "title": "Sciacca (Ag). Carcere senza medico di notte, il sindacato: “A rischio salute detenuti e sicurezza”",
    "link": "https://ristretti.org/sciacca-ag-carcere-senza-medico-di-notte-il-sindacato-a-rischio-salute-detenuti-e-sicurezza",
    "content": "agrigentonotizie.it, 1 gennaio 2026\nPreoccupazione a Sciacca per la possibile revoca del servizio sanitario serale e notturno all’interno della casa circondariale. A lanciare l’allarme è il Sinappe, Sindacato nazionale autonomo di Polizia penitenziaria, che parla di una misura che, se confermata, rischierebbe di mettere in crisi l’assistenza sanitaria ai detenuti e, allo stesso tempo, incidere sulla sicurezza complessiva del territorio. Secondo quanto riportato dal sindacato, a partire da gennaio 2026 la presenza dei medici sarebbe garantita soltanto nelle ore diurne.\nUna prospettiva definita “gravissima” dal segretario nazionale Rosario Mario Di Prima, che sottolinea come la struttura carceraria necessiti di un presidio sanitario H24 per la tipologia di utenza e per le emergenze che possono verificarsi all’interno dell’istituto. Il timore è che, in caso di urgenze sanitarie, senza la presenza immediata dei medici ogni intervento possa diventare più complesso e rischioso.\nIl sindacato richiama inoltre una serie di situazioni gestite negli ultimi mesi, sottolineando come l’assenza del presidio nelle ore notturne potrebbe creare criticità nella gestione di eventi improvvisi, dalle emergenze cardiache alle crisi epilettiche, fino a traumi e ustioni.\nViene anche evidenziato come, trattandosi di una struttura penitenziaria, l’accesso dall’esterno del personale sanitario nelle ore notturne non sia semplice e possa rallentare ulteriormente i tempi di intervento. Il Sinappe chiede quindi un intervento immediato al direttore generale dell’Asp di Agrigento e al dirigente del dipartimento Cure primarie affinché venga garantita la continuità del servizio sanitario anche nelle ore notturne. Il sindacato parla di “silenzio preoccupante” da parte degli organismi sanitari e avverte che eventuali conseguenze sulla salute dei detenuti o sulla sicurezza pubblica saranno ritenute responsabilità di chi ha disposto la soppressione del servizio.",
    "author": null,
    "source": "Ristretti Orizzonti",
    "published_date": "2026-01-01"
  },
  "https://ristretti.org/mattarella-la-cultura-repubblicana-come-antidoto-allodio": {
    "title": "Mattarella, la cultura repubblicana come antidoto all’odio",
    "link": "https://ristretti.org/mattarella-la-cultura-repubblicana-come-antidoto-allodio",
    "content": "di Alessandro De Angelis\nLa Stampa, 1 gennaio 2026\nIl Presidente non bacchetta e non striglia: ma rappresenta un’idea di democrazia alternativa a quella che ci è propalata quotidianamente dalle classi dominanti. Nel 2015, quando il mondo, diciamo così, era ancora intero, Sergio Mattarella, al suo primo discorso da capo dello Stato, dedicò al Settantesimo anniversario della Repubblica più o meno tre righe alla fine. In questo suo undicesimo discorso, l’Ottantesimo anniversario è invece il cuore del messaggio. In mezzo c’è, appunto, il mondo che è andato a pezzi, questo nuovo evo, medievale e tecnologico che moltiplica le aggressioni fuori e dentro le democrazie. Da un lato le guerre, dall’altro un conflitto politico fondato sulla sopraffazione e sulla cultura dell’odio.\nRicordare in questo contesto la Repubblica - le sue radici e l’attualità dei suoi valori di fondo - significa coltivare gli anticorpi a questo andazzo dei tempi. E rinnovare cioè, non solo declamare, le ragioni democrazia nell’era della sua crisi e della politica nell’era nel suo rifiuto. È questo il senso dell’”album” di questi ottant’anni che Mattarella sfoglia con i cittadini dopo un anno terribile e trumpiano che, se possibile, il caos lo ha moltiplicato e l’odio ha istituzionalizzato.\nÈ l’album di una democrazia che si compie anche col voto delle donne. È l’album di una conquista di diritti sociali e civili. È l’album di un’identità nazionale che si cementa anche con l’arte, con la ricchezza di pensiero e di cultura e - a qualcuno saranno fischiate le orecchie - col pluralismo dell’informazione.\nÈ l’album di una politica capace nel dopoguerra, pur all’interno di un conflitto di visioni radicalmente alternative, di trovare nella Costituzione un terreno comune e di costruire un futuro di benessere. È l’album di un paese diventato grande sul terreno internazionale, di cui fa parte la scelta europea. È l’album di un paese diventato grande perseguendo, con le riforme e con i diritti, innanzitutto dei lavoratori, quel sistema inclusivo di welfare che della Repubblica è stato l’architrave sociale. È l’album di un paese che, proprio riconoscendosi in valori comuni, è stato in grado di sconfiggere il terrorismo, come ebbe a dire un altro gran presidente (Sandro Pertini) con la democrazia e senza leggi speciali.\nVa bene, Mattarella non bacchetta, non striglia, non fa moniti rivolti a questo o quel partito. Però, diciamocelo, questo grande futuro che abbiamo alle spalle rappresenta un’idea di democrazia alternativa a quella che ci è propalata quotidianamente dalle classi dominanti. Lo è sull’odio, perché il conflitto con l’altro su grandi opzioni è il cuore della democrazia, l’odio, dell’altro e della democrazia, ne è la negazione. Lo è sul modo stesso con cui ci si rapporta al popolo, perché l’idea di emancipazione popolare è l’opposto della regressione proposta da chi parla alle curve, mentre le tribune si svuotano. Lo è sulla consapevolezza che un paese, patria, o nazione comunque la si voglia chiamare è un plebiscito che si rinnova tutti i giorni, non quello di una parte sull’altra. Lo è perché l’orgoglio nazionale che unisce, di cui è permeato tutto il discorso, è l’opposto del nazionalismo che divide.\nLo è sulla stessa cultura di governo e sulle riforme. Va molto di moda oggi declamare più che fare, come se fossimo in un anno zero della storia, ma nessuno, negli ultimi tempi, ha messo in campo progetti riformatori paragonabili al piano casa o allo statuto dei lavoratori o al servizio sanitario nazionale. Ecco, forse coltivare questa storia di successo è anche, per chi ha la responsabilità di guidare, un esercizio di misura rispetto a una farlocca grandeur propagandata e un principio di realtà sui problemi veri e sulle immani sfide che abbiamo di fronte.",
    "author": "Alessandro De Angelis\nLa Stampa",
    "source": "La Stampa",
    "published_date": "2026-01-01"
  },
  "https://ristretti.org/la-democrazia-fragile-e-la-forza-dei-giornali": {
    "title": "La democrazia fragile e la forza dei giornali",
    "link": "https://ristretti.org/la-democrazia-fragile-e-la-forza-dei-giornali",
    "content": "di Massimiliano Panarari\nLa Stampa, 1 gennaio 2026\nCosa resterà di quella “Galassia Gutenberg” - come l’aveva chiamata McLuhan - che ha animato la storia della modernità? Di quella “civiltà alfabetica” che ha rappresentato la documentazione scritta dell’intreccio indissolubile, con tutte le sue varie declinazioni ed evoluzioni, di Illuminismo, ceti borghesi, economia di mercato e, appunto, giornalismo? Nonché quel costituzionalismo liberale da cui è scaturita la nozione moderna del regime democratico e rappresentativo, quello che John Locke denominava “governo dell’opinione”. La categoria di opinione pubblica proviene, per direttissima, da questa traiettoria politica e intellettuale; ed è bene rammentarlo nell’odierna età delle piattaforme, dove è stata sostituita, sotto vari profili, dall’emozione pubblica, mentre dilaga l’”opinionismo” e l’editoria vive una grave crisi del suo business model tradizionale insieme a una difficoltà profonda nel rilanciare il proprio ruolo, che rimane nondimeno imprescindibile per la sopravvivenza di una società democratica.\nE che va rideclinato, modificandone le forme ma ribadendone la sostanza, dal momento che la funzione (anche) pedagogica che la stampa ha svolto dalle sue origini sino a gran parte del Novecento fatica enormemente a trovare un posto all’interno del sistema mediale ibrido della fase avanzata - e avariata... - della postmodernità in cui ci ritroviamo sprofondati. Dove i social network propongono senza sosta racconti “alternativi”, giustificando “la qualunque” sul terreno delle convinzioni e dei giudizi, e alimentando così la polarizzazione e la radicalizzazione. Le dinamiche comunicative della piattaformizzazione e la competizione sul terreno dell’economia dell’attenzione hanno spostato la verità - intesa quale corrispondenza (o, quanto meno, congruenza) tra il dato di realtà e le narrazioni condivise e come “separazione dei fatti dalle opinioni” - fuori dal centro del discorso pubblico. E hanno finito per rimpiazzarle, da un lato, con la visibilità a tutti i costi e, dall’altro, con l’”affidabilità relazionale” (dietro a cui si annida non di rado la polarizzazione affettiva) quale suprema autorità argomentativa. Col risultato che la post-sfera pubblica risulta intrisa di sfiducia, retoriche antisistema, relativismo assoluto, sovraccarico informativo, tossicità, hate speech, inseguimento ossessivo e parossistico dell’intrattenimento - e, in tal modo, anche le parole perdono sempre più di significato e riconoscimento comune.\nE, dunque, in quale direzione può provare a guardare il “giornalismo istituzionale”, stretto (e soffocato) fra influencer e celebrities? Ieri, su queste colonne, Gianni Oliva ha giustamente scritto che la stampa custodisce una preziosa “identità morale”. E, aggiungiamo, un principio ordinativo della marea di informazioni che ci arrivano ogni istante, ovvero la facoltà di dare delle priorità, di approfondire, di porsi come guida, secondo una modalità che dovrebbe apparire sotto la forma dei suggerimenti del consigliere (e dell’amico) autorevole e di esperienza, dal momento che nell’epoca della disintermediazione imperante la competenza viene continuamente rimessa in discussione in tutti gli ambiti. Nello scenario della “post-affidabilità” (come l’ha definita il sociologo Giovanni Boccia Artieri), la credibilità entra in una dimensione di negoziazione permanente. E passa, quindi, per una rinnovata capacità di raccontare il mondo, accogliendo una pluralità di punti di vista che si fondino sui fatti e, al contempo, siano disponibili al dialogo tra i diversi - ed è quello che, giustappunto, avviene giorno dopo giorno sulle pagine delle testate serie. Facendo alfabetizzazione mediale e portando i lettori a sviluppare in “autonomia assistita” le loro conoscenze per navigare nell’universo comunicativo senza naufragare o farsi ingannare dalle finte “isole del tesoro”. Con buona pace di Trump, dei sultani del silicio e delle armate neopopuliste, un giornale - corpo intermedio fin nel midollo - costituisce una trasposizione esatta dei meccanismi di funzionamento della democrazia, attualmente sempre più fragile perché occupata da gruppi in contrapposizione frontale. E, pertanto, l’informazione documentata e scrupolosa è una forma di ecologia democratica della comunicazione, e un farmaco per le nostre società diventate troppo frammentate e conflittuali.",
    "author": "Massimiliano Panarari\nLa Stampa",
    "source": "La Stampa",
    "published_date": "2026-01-01"
  },
  "https://ristretti.org/il-mondo-nelle-mani-di-piccoli-cesari-che-smantellano-il-diritto-internazionale": {
    "title": "Il mondo nelle mani di piccoli Cesari che smantellano il diritto internazionale",
    "link": "https://ristretti.org/il-mondo-nelle-mani-di-piccoli-cesari-che-smantellano-il-diritto-internazionale",
    "content": "di Antonella Rampino\nIl Dubbio, 1 gennaio 2026\nGli esperti dicono che siamo all’era di Tucidide, nel distico che recitava “i forti fanno tutto ciò che possono, i deboli soffrono ciò che devono”, frase del resto pure ben trasposta in musica dagli Abba (“The winner takes it all, the loser standing small”). Fuor d’ironia, in questo secolo la novella ideologia della forza (quella frase di Tucidide è una rilettura ad opera di Nietzsche) può al massimo fotografare l’esistente: con buona pace dell’ottimismo positivista che pervade chi intravede per il 2026 il sorgere - finalmente - di un nuovo ordine mondiale, non se ne vede alcun accenno. La storia notoriamente non si ripete, tutt’al più ricorre, nemmeno sempre in forma di farsa. E tantomeno si ferma, come predisse, sbagliando, Francis Fukuyama.\nQuel che è squadernato davanti a noi è il labirinto globale in cui siamo immersi. Il mondo non è nuovo allo sconvolgimento delle relazioni internazionali. Ma in tutte le precedenti violente crisi di questo tipo nell’era moderna -Prima Guerra mondiale, Seconda Guerra mondiale, caduta del Muro di Berlino- si era reagito avanzando ogni volta, strutturando organismi che favorissero il ritorno del buon governo mondiale, dalla nascita delle organizzazioni multilaterali, ivi compresa la Nato che è alleanza difensiva, fino agli istituti giuridici a difesa dei diritti umani e del diritto internazionale. Persino le guerre, pur travestite da “peace making” e “peace enforcing”, dai Balcani fino alla Libia, e perfino per l’Iraq, sono avvenute previa autorizzazione del consesso delle Nazioni.\nOggi, il mondo è notoriamente in balia di leader cesaristi che misurano la propria azione politica in termini di affermazione di un proprio (presunto) iperpotere. Il mondo sembra pilotato da una striminzita internazionale di nuovi nazionalisti che, come nel caso di Trump, Putin, Netanyhau (e sono solo i principali esempi), costituiscono il principale potere revisionista proprio di quel consolidato ordinamento Occidentale. Per questo, morto e sepolto ormai il vecchio mondo, non è possibile percepire i segni del sorgere del nuovo. E soprattutto per questo è riapparso nel nostro paesaggio il vecchio fantasma della guerra. Guerra che, in Ucraina come in Palestina, non accenna a fermarsi, mentre da mesi i leader dei nuovi nazionalismi affettano trattative di pace, disquisendo di cessate il fuoco e cessione di territori nel tempo che rimane tra un party, una partita a golf, e un trionfale “statement”, “Siamo a un passo dalla pace!”.\nIn questa situazione, determinante sarà l’andamento dell’economia. Perché da essa dipendono le sorti del modello democratico liberale, e di conseguenza il possibile riaffermarsi di un ordine mondiale, sia pure in una nuova geometria. Il primo nesso è con le guerre. Storicamente, la guerra genera inflazione: accade dall’era delle guerre successive alla Rivoluzione francese, e che passarono poi con la denominazione di “napoleoniche”, con l’Inghilterra costretta nel 1797 a sospendere la convertibilità della sterlina in oro. Accadde in America con l’inflazione da guerra civile. E accadde soprattutto con le due Guerre Mondiali: tra il 1914 e il 1920 in Italia i prezzi aumentarono di 6 volte, spianando la strada al fascismo, così come l’iperinflazione di Weimar -i prezzi di alcuni beni aumentavano fino a 100 volte al giorno- aprì le porte al nazismo. Donald Trump, per tornare all’oggi, non ha battuto l’inflazione. Anzi: tende non solo a sottovalutarla, ma ad alimentarla -e non si sa neppure quanto consapevolmente- cercando di ottenere dalla banca centrale americana, la Federal Reserve, ulteriori abbassamenti dei tassi di interesse (e per ottenerli, a breve giro sostituirá il presidente di quell’organismo). Nelle urne - e le elezioni di mid term sono alle viste - se ne paga sempre pegno: l’alta inflazione è uno degli elementi che è costato a Joe Biden la Casa Bianca. E la politica dei dazi aiuta solo all’apparenza l’economia americana, rischiando di sortire effetti avversi nel medio e lungo periodo.\nMa se la leadership di Trump nel partito repubblicano sembra aver già individuata la sostituzione in David J. Vance -l’attuale vicepresidente sostenuto dalle Big Tech e dal suo mentore Peter Thiel, uno dei teorici della fine della democrazia in favore di leadership non politiche ma industriali- qualcosa può far saltar tutto : lo scoppio della bolla che sostiene fortemente in borsa i titoli delle aziende big tech legate allo sviluppo dell’Intelligenza Artificiale, e che traina attualmente al rialzo tutti i corsi borsistici, facendo preconizzare ad alcuni economisti (per l’Italia il bocconiano Guido Tabellini) una (moderata) crescita futura per l’economia americana. I rischi legati all’AI, di qui a medio termine, non riguardano però solo il possibile scoppio della bolla -la cui portata sarebbe comunque tale da generare una crisi economica globale- ma anche gli effetti sull’economia reale, in termini anzitutto di occupazione.\nQuel che sarà dell’economia americana non è facile da intravedere, anche considerando che i fondamentali di partenza non sono positivi. È notorio poi che le guerre, nella visione che ne aveva John Maynard Keynes, sono un motore dell’economia, perché portano (tendenzialmente) alla piena occupazione (oggi, con l’uso di droni e altre tecnologie, non è più così), poiché lo sforzo bellico costringeva il governo ad investimenti su larga scala (un po’ come succede oggi nella UE con l’Ucraina). Meccanismi di spesa pubblica che possono poi essere orientati alle spese civili. Ma il solo Paese che trasse beneficio economico da una guerra, la Seconda mondiale, furono gli Stati Uniti di Roosevelt, che ne ebbero l’effetto di una forte crescita, e proprio perché avevano problemi di alta disoccupazione. Oggi, quel che si chiama comunemente “keynesisimo militare” non ha più molto fondamento: nessun Paese sviluppato vuol mandare, e per ragioni di pubblica opinione, i “boots on ground”, come si chiama in gergo l’invio di militari sui teatri di guerra.\nMa sarà determinante per il resto del mondo. Perché in questo squarcio di XXI secolo il disordine mondiale è agitato da una superpotenza che non è più tale, e non si rassegna ad esserlo. E l’Italia?, si dirà. I destini dell’Italia dipendono dall’Europa, che l’attuale governo tra l’altro teme moltissimo, al punto da sacrificare una possibile crescita sull’altare delle procedure d’infrazione. Per il resto, Roma non è più nemmeno in politica internazionale una potenza di medio calibro. L’Europa potrebbe invece sedersi a un tavolo, quando si tratterà di ridisegnare l’ordine mondiale e promuovere crescita e benessere dei suoi cittadini, come recitano i Trattati. Se solo avesse leadership adeguate.",
    "author": "Antonella Rampino\nIl Dubbio",
    "source": "Il Dubbio",
    "published_date": "2026-01-01"
  },
  "https://ristretti.org/sul-carcere-il-giubileo-e-stato-profetico-alla-politica-invece-e-mancata-umanita": {
    "title": "Sul carcere il Giubileo è stato profetico. Alla politica invece è mancata umanità",
    "link": "https://ristretti.org/sul-carcere-il-giubileo-e-stato-profetico-alla-politica-invece-e-mancata-umanita",
    "content": "di Giovanni Maria Flick\nAvvenire, 31 dicembre 2025\nL’Anno Santo è iniziato con l’apertura della “porta santa” a Rebibbia e si è chiuso con la Messa a cui hanno partecipato migliaia di detenuti. Due Papi e il presidente della Repubblica hanno aperto gli occhi a tutti noi su una realtà fatta di sovraffollamento, suicidi, vulnerabilità. Eppure nessuno tra chi detiene il potere ha fatto il gesto che ci si aspettava. Il primo grande gesto per l’apertura del Giubileo nell’anno che si va a concludere è stato segnato da papa Francesco con una richiesta tanto nuova quanto concreta e impegnativa: l’apertura di una “porta santa” nel carcere di Rebibbia - visto come basilica della sofferenza - dopo quella di San Pietro. Un impegno di solidarietà e di fiducia che potesse avviare una risposta alle drammatiche e note condizioni di degrado materiale e spirituale delle carceri del nostro paese.\nUn gesto seguito dalla indifferenza o respinto con sufficienza dalla politica istituzionale, rinviando alla promessa di nuove carceri dopo quella delle “caserme dismesse”, nonostante le richieste di interventi urgenti per l’indegno e inaccettabile sovraffollamento delle celle; con l’aumento dei suicidi in carcere e per le condizioni di accoglienza dei detenuti “psichiatrici”, “diversi” o vulnerabili. Tutto ciò nonostante le richieste di politici di “buona volontà” e di esponenti della cultura per un gesto di umanità in occasione del Natale; e nonostante le parole del papa Leone XIV e quelle del presidente della Repubblica.\nNel frattempo il contesto carcerario si è ulteriormente aggravato e deteriorato, anche grazie all’aumento del sovraffollamento e all’irrigidimento della disciplina normativa, in particolare con riferimento all’introduzione del delitto di rivolta penitenziaria anche per ipotesi di non violenza e disobbedienza civile; alle chiusure ingiustificate del sistema penitenziario verso l’esterno; alla svolta “panpenalistica e pancarceraria” del sistema penale e al conseguente aumento della popolazione penitenziaria rispetto alla disponibilità effettiva e ancor più regolamentare di spazio.\nAll’inerzia e alla sordità della politica istituzionale si è anzi aggiunta l’ironia (vorrei dire la beffa) di una denunzia per “rivelazione e utilizzazione di segreto d’ufficio” proposta dall’amministrazione penitenziaria nei confronti dell’ex cappellano di San Vittore per la notizia di alcuni suicidi avvenuti in carcere: denunzia riportata dal Corriere l’8 dicembre e saggiamente e doverosamente archiviata dall’autorità giudiziaria. Un “segreto d’ufficio” fra l’altro “rivelato” dal Comitato dei ministri del Consiglio d’Europa nel dicembre scorso con un richiamo all’Italia sul trend dei suicidi in carcere e sulla condizione “psichiatrica” delle residenze per l’esecuzione delle misure di sicurezza (Rems) dopo la doverosa abolizione degli ospedali psichiatrici giudiziari.\nL’ultimo grande gesto di questo Giubileo - in sintonia con il primo - è stato dedicato anch’esso alla speranza e alla misericordia. È stata la celebrazione, per i primi fra gli “ultimi”, della Messa nell’incontro dei detenuti provenienti da diverse carceri italiane con il papa Leone XIV per l’”indulgenza” dedicata al “popolo del carcere” nel momento in cui un gesto di umanità viene rifiutato dall’autorità civile.\nEntrambi i gesti dei due pontefici sono fondamentali al pari degli appelli del presidente della Repubblica. Rappresentano il tentativo di rispondere - anche sul piano umano - alla sofferenza e al dramma del carcere; al suo sovraffollamento; alle carenze in tema di educazione e di misure alternative; alle condizioni di vita nella quotidianità; alle difficoltà di mantenere rapporti affettivi con la propria famiglia nonostante la recente e pressante indicazione della Corte costituzionale; al bisogno di libertà insopprimibile per ogni persona; alla mancanza di stimoli per un recupero della responsabilità sociale.\nL’esperienza pastorale e umana di chi lavora nel carcere (religiosi, volontari, personale) con fatica e abnegazione testimonia ampiamente il bisogno di recuperare e praticare questa dimensione, nei limiti e secondo le condizioni consentiti dal regime della reclusione e dalle esigenze della sicurezza. Le esperienze di giustizia riparativa - nonostante i limiti connaturati ad essa e al loro muovere “i primi passi” nell’ambiente carcerario e con le sue difficoltà - sono una tappa difficile ma importante per il recupero del senso di responsabilità di chi ha sbagliato e del suo rapporto con le vittime del suo errore. Per molti - come testimonia l’esperienza della assistenza religiosa e/o sociale in carcere - quest’ultimo può diventare (e diventa) occasione di revisione e recupero dei valori fondamentali di convivenza e di riflessione e riesame del proprio modi di essere e sul proprio vissuto. Soprattutto nell’esperienza e nella sofferenza del carcere si può trovare una ragione di riflessione che aiuti a comprendere errori commessi e a maturare aspetti di riabilitazione; che riesca a superare la sensazione del carcere come vendetta della società, meritata o meno che sia. Come è stato osservato nell’esperienza pastorale, una strategia lungimirante non può esaurirsi soltanto in una dimensione punitiva; deve poter offrire alla persona stimoli e occasioni di ripensamento e di cambiamento.\nLa “porta del Giubileo” nel carcere è uno stimolo - reso efficace dalla novità introdotta da papa Francesco con la “porta di Rebibbia” - per aprire delle “Porte della speranza” in altre carceri. Non si tratta di uscire o entrare nel carcere fisicamente; si cerca di sottolineare e ricordare a una società di “smemorati” - secondo un progetto internazionale ispirato all’anno giubilare - il simbolo di una porta definita come “architettura senza mura”, che consenta la memoria e la comunicazione tra l’interno e l’esterno.\nL’iniziativa delle “Porte della speranza”, progettata da artisti, designers e architetti in un dialogo con le persone detenute - come segnalato dal Corriere della Sera del 9 dicembre u.s. - prende lo spunto dalla “porta di Rebibbia” per quella “architettura senza mura” da realizzare in dieci carceri come “Porte della speranza”. La prima di esse dovrebbe realizzarsi a San Vittore prima della chiusura dell’anno giubilare come testimonianza del passaggio, dell’attesa per una trasformazione simbolo di fede e di possibilità di rigenerazione: un’occasione per intravedere la luce e per rendere possibile il dialogo fra chi è dentro e chi è fuori dal carcere.\nSi cerca così di aprire e tenere viva la possibilità dello scambio tra chi è dentro e chi è fuori: perché ciascuno dei due protagonisti sappia che cosa c’è dall’altra parte e si regoli e si impegni di conseguenza. Ciò che già adesso dovrebbe avvenire con le finestre che nel carcere hanno sostituito le “bocche di lupo”; attraverso esse dovrebbero per chi è dentro entrare luce, realtà e aria di libertà, consentendo al tempo stesso la visione dell’interno per chi è fuori. Purché ciò non finisca semplicemente per essere un “simbolo inutilizzabile” dai diretti interessati.",
    "author": "Giovanni Maria Flick\nAvvenire",
    "source": "Avvenire",
    "published_date": "2025-12-31"
  },
  "https://ristretti.org/cosi-gli-ermellini-hanno-ridato-speranza-alle-persone-detenute": {
    "title": "Così gli ermellini hanno ridato speranza alle persone detenute",
    "link": "https://ristretti.org/cosi-gli-ermellini-hanno-ridato-speranza-alle-persone-detenute",
    "content": "di Damiano Aliprandi\nIl Dubbio, 31 dicembre 2025\nLiberazione anticipata, la Consulta: senza riscontri semestrali non c’è rieducazione. La Corte costituzionale ha demolito un pezzo della riforma carceraria voluta quest’estate dal governo. Con la sentenza numero 201, i giudici della Consulta hanno dichiarato illegittima la norma che aveva di fatto cancellato il diritto dei detenuti a chiedere, ogni sei mesi, se il loro percorso in carcere sta funzionando. Una decisione che riporta al centro una domanda semplice: come si rieduca davvero una persona che ha sbagliato? La storia parte dal luglio scorso, quando il decreto-legge 92 ha riscritto le regole della liberazione anticipata. Questo beneficio permette di scalare 45 giorni di pena per ogni semestre scontato, se il detenuto partecipa al percorso rieducativo. Prima della riforma funzionava così: ogni sei mesi il detenuto poteva chiedere al magistrato di sorveglianza di verificare il suo comportamento. Se andava bene, otteneva subito il riconoscimento di quei 45 giorni in meno. Poteva calcolare quando sarebbe uscito, quando avrebbe potuto chiedere misure alternative. Aveva una certezza su cui costruire.\nCon la riforma tutto è cambiato. L’idea era alleggerire il carico di lavoro dei magistrati di sorveglianza. Così la valutazione non si fa più semestre per semestre su richiesta del detenuto, ma d’ufficio, in blocco, solo quando si avvicina il fine pena o quando serve per un beneficio. Il detenuto può fare istanza solo se ha uno “specifico interesse” da indicare a pena di inammissibilità. Due magistrati di sorveglianza, uno di Spoleto e uno di Napoli, dovevano respingere le istanze di detenuti che chiedevano semplicemente di sapere come stavano andando. E hanno sollevato la questione davanti alla Consulta.\nLa risposta dei giudici costituzionali è netta. Nella motivazione c’è un passaggio che vale più di mille tecnicismi: è come se a uno studente fosse impedito di conoscere l’esito del suo percorso solo alla fine, senza mai poter confrontarsi con i professori, senza poter correggere il tiro. La Corte riprende una sua sentenza del 1990: la cadenza semestrale è “il punto di forza dello strumento rieducativo”, perché offre “una sollecitazione che impegna le energie del condannato alla prospettiva di un premio da cogliere in breve tempo”. Il meccanismo semestrale era un vero dialogo. Se il magistrato diceva sì, il detenuto vedeva riconosciuto il suo impegno. Se diceva no, non era un fallimento definitivo: era un campanello d’allarme per cambiare rotta al semestre successivo. Con la riforma questo dialogo si spezza. Il detenuto resta “nell’incertezza circa la meritevolezza del percorso nel frattempo compiuto” e quando arriva il momento della valutazione, magari dopo anni, “non è più in grado di correggere efficacemente il proprio comportamento”.\nL’Avvocatura dello Stato ha provato a difendere la norma: la liberazione anticipata viene comunque riconosciuta, solo in un momento diverso. Ma la Corte non ci sta: sapere in astratto quanto puoi guadagnare non è la stessa cosa di avere la certezza, ogni sei mesi, che quello che stai facendo funziona davvero. C’è anche un altro problema. Se il magistrato deve valutare tutti i semestri insieme, magari dopo anni, come fa a ricostruire con precisione cosa è successo? Come può motivare bene la decisione? E il detenuto come fa a difendersi, a produrre prove di comportamenti ormai lontani nel tempo? Il governo aveva tentato un correttivo con il decreto 176 del 2025: se la direzione del carcere dà un giudizio negativo sul semestre, il detenuto viene avvisato e può fare istanza. Ma anche questo non basta. Quello che conta non è il giudizio dell’amministrazione penitenziaria, ma quello del magistrato, che può essere diverso.\nLa soluzione della Consulta è chirurgica: cancella tutte le parole che subordinano l’istanza all’esistenza di uno “specifico interesse”. Resta solo: “Il condannato può formulare istanza di liberazione anticipata”. Quando vuole, per ogni semestre scontato. La sentenza arriva mentre le carceri sono sovraffollate e le opportunità di percorsi rieducativi sono poche. In questa situazione, scrive la Corte, “poter scandire mediante le valutazioni periodiche il tempo immobile della detenzione costituisce un incentivo, e a volte il solo incentivo residuo”.\nÈ una decisione che riporta al centro l’articolo 27 della Costituzione: le pene devono tendere alla rieducazione. La finalità rieducativa “non può essere sacrificata a vantaggio di alcun’altra, seppur legittima, finalità della pena”. La parola della Consulta è chiara: non si rieduca una persona lasciandola al buio sul suo percorso. Il cambiamento ha bisogno di riscontri. Semestre dopo semestre.",
    "author": "Damiano Aliprandi\nIl Dubbio",
    "source": "Il Dubbio",
    "published_date": "2025-12-31"
  },
  "https://ristretti.org/mario-serio-un-anno-a-tinte-fosche-per-le-carceri-italiane": {
    "title": "Mario Serio: “Un anno a tinte fosche per le carceri italiane”",
    "link": "https://ristretti.org/mario-serio-un-anno-a-tinte-fosche-per-le-carceri-italiane",
    "content": "di Ilaria Dioguardi\nvita.it, 31 dicembre 2025\nIl 2025 per gli istituti di pena si chiude con “l’aumento, in un solo anno, di sette punti del tasso di sovraffollamento: dal 130 al 137%”. Dialogo con il componente dell’Ufficio del Garante nazionale dei diritti delle persone private della libertà personale, che lancia un appello: “Dal Governo indifferenza, se non intolleranza per il ruolo del Garante: servono risorse umane e materiali per adempiere compiutamente il mandato”. “Ciò che veramente desta allarme e che fa chiudere con un grave disavanzo il bilancio del 2025 è il fatto che ci si avviti attorno ad un dibattito dal quale non vengono fatte derivare misure immediate, concrete, non soltanto per la decongestione degli istituti penitenziari, ma per il miglioramento delle condizioni pratiche”. A parlare è Mario Serio, componente dell’Ufficio del Garante nazionale dei diritti delle persone private della libertà personale.\nSerio, che fotografia si può scattare delle carceri italiane, nel 2025?\nA tinte fosche, sempre più fosche. Per una serie di ragioni, alcune di carattere quantitativo, altre di carattere qualitativo-istituzionale. Quelle di natura quantitativa sono sotto gli occhi di tutti, a partire dall’aumento del tasso di sovraffollamento di circa sette punti rispetto all’anno precedente: si è passati dal 130 al 137%. Il numero di suicidi è sempre molto alto (secondo il dossier Morire di carcere di Ristretti orizzonti, sono 79 i suicidi in carcere e 159 le “altre cause di morte” tra i detenuti, fino al 28 dicembre 2025, ndr). Non è che ci si possa “cullare” sul fatto che possa esserci qualche unità in meno di suicidi rispetto all’anno precedente perché la cifra ottimale dei suicidi è zero.\nPassando agli aspetti qualitativi, quali concrete, immediate iniziative sono state prese nel corso di quest’anno per far fronte alla crisi?\nIo non vedo grandi aspettative che si possano nutrire sulla base delle misure intraprese. Parlando in termini di sottodimensionamento dell’offerta penitenziaria rispetto ai detenuti, c’è una ricaduta negativa quest’anno (e ci sarà anche negli anni futuri) per l’introduzione di nuovi reati. Il legislatore non può non porsi il problema, nel momento in cui introduce nuove fattispecie di reato, della loro ricaduta in termini di aumento della popolazione carceraria. Per le nostre carceri c’è la previsione di misure molto differite nel tempo e l’adozione di provvedimenti che centralizzano il potere.\nCi spieghi meglio...\nMi riferisco, per esempio, ai progetti di edilizia carceraria, sicuramente utili, ma i cui effetti potranno concretamente essere avvertiti a distanza di anni e anni. E poi all’adozione di provvedimenti amministrativi provenienti dal Dipartimento dell’amministrazione penitenziaria - Dap che, seppur parzialmente corretti o di cui si è preannunciata la parziale correzione, vanno nel senso della centralizzazione dei poteri di intervento sulle strutture carcerarie, quindi sulle esigenze dei detenuti, allontanandoli dai centri di autorità di prossimità, cioè le direzioni delle carceri. Sono provvedimenti che, in qualche modo, sembrano trascurare la centralità della figura dei magistrati di sorveglianza, che hanno il termometro della situazione e intervengono sul piano autorizzativo. C’è un ultimo capitolo, il più spinoso, quello che maggiormente alimenta il fuoco della polemica politica: l’adozione o no di misure di clemenza, come l’amnistia e l’indulto.\nCosa ne pensa di queste misure di clemenza?\nSono assolutamente favorevole a provvedimenti di clemenza che hanno fondamento costituzionale e ai quali non si possono pregiudizialmente e meccanicamente attribuire effetti criminogeni. Mi rendo conto che ci sono delle resistenze sul piano politico di cui tener conto, si tratta di prese di posizione da parte mia non condivisibili ma rispettabili. Anche se facesse paura l’idea dell’indulto, per il timore che potrebbe risolversi in un aumento della recidiva, si può anche pensare a misure ragionate, con particolari cautele e condizioni. Si può pensare a provvedimenti di preparazione all’indulto, che pongano il detenuto prossimo alla liberazione in una condizione rieducativa e, soprattutto, di preparazione all’innesto nel mondo del lavoro. Se la misura dell’indulto viene abbinata ad altre che assicurino o tendenzialmente portino ad un reinserimento pieno del detenuto nella comunità, anche assicurandogli un posto di lavoro, allora i timori della recidiva vengono meno. Ciò che veramente desta allarme e che fa chiudere con un grave disavanzo il bilancio del 2025 è il fatto che ci si avviti attorno ad un dibattito dal quale non vengono fatte derivare misure immediate, concrete, non soltanto per la decongestione degli istituti penitenziari, ma per il miglioramento delle condizioni pratiche.\nCi sono molti istituti privi di personale sufficiente sul piano pedagogico-giuridico, sebbene siano entrati in ruolo un certo numero di nuovi funzionari. Poi c’è il mancato adeguamento delle strutture penitenziarie, si pensi al numero elevato di istituti che non assicurano costantemente impianti termici per evitare assideramenti o accaloramenti o ad altri che non sono in grado di assicurare la fruizione dell’acqua calda. Poi ci sono carceri in cui vi è carenza di personale medico specialistico. Questi sono punti rispetto ai quali la quotidianità insegna che la situazione è drammatica e irrisolta. Da Garante, io non posso che vivere con grande preoccupazione, direi anche con grande frustrazione, queste carenze. C’è una certa sordità e cecità da parte del mondo istituzionale. Avverto che vi è una sorta di assuefazione, il ragionamento sottostante è che è stato così in passato e tutto sommato chi è in carcere merita di esserlo, quindi non si lamenti tanto. Questa è la filosofia diametralmente opposta a quella che deve ispirare l’attività e il mandato del Garante.\nNegli approfondimenti che pubblichiamo su VITA, spesso ci vengono raccontati forti ritardi nelle visite mediche e negli interventi in ospedale delle persone detenute, anche di mesi perché non sono sufficienti gli agenti per scortarle...\nCertamente il problema c’è ed è drammatico. C’è forse anche un’altra spiegazione del problema: l’abolizione, che ormai risale a circa un decennio addietro, della medicina penitenziaria. Oggi abbiamo un’assoluta compenetrazione dell’assistenza sanitaria in carcere con il Servizio sanitario nazionale - Ssn, c’è un’assistenza non più garantita da medici appartenenti all’amministrazione penitenziaria, con il vantaggio della grande esperienza maturata sul campo e della presenza pressoché ininterrotta. Abbiamo la loro surroga con personale appartenente al Ssn, che quindi non soltanto non dipende funzionalmente dall’amministrazione penitenziaria, ma obbedisce ai criteri organizzativi propri del Servizio sanitario nazionale, che in molti casi non coincidono con le esigenze degli istituti.\nUn conto è avere delle strutture sanitarie presenti nel carcere costantemente fruibili, o almeno per larga parte della giornata, e un conto il dovere appaltare all’esterno questo servizio. Tanto che, addirittura in una circolare del Dap, si consiglia ai direttori di istituti di limitare la richiesta di intervento del 118 a casi in cui ci sia un pericolo di vita. (“Il medico penitenziario deve assumersi la responsabilità di una valutazione rigorosa, contattando direttamente il 118 solo nei casi di effettivo pericolo di vita”, è scritto nella circolare n.0435332.U del 13 ottobre 2025, a firma Stefano Carmine De Michele, ndr). Questa infelice limitazione degli interventi del 118 è, in qualche misura, spiegabile a seguito del venir meno del supporto fondamentale della medicina penitenziaria. Il legislatore potrebbe ripensare a questa fuga verso l’esterno attuata attraverso la graduale soppressione della medicina penitenziaria. Io credo che ormai siano veramente molto rari gli esempi di medici in servizio appartenenti all’amministrazione penitenziaria.\nUn altro grande problema di cui spesso su VITA scriviamo è la lentezza della burocrazia penitenziaria...\nL’informatizzazione sarebbe di grande aiuto sia agli istituti sia agli uffici di sorveglianza, un tasto molto delicato è quello della carenza di organici negli uffici di sorveglianza, che hanno una grande mole di lavoro.\nPer quanto riguarda la circolare del 21 ottobre 2025 a firma Ernesto Napolillo, che fa passare per Roma le autorizzazioni per gli eventi negli istituti in cui è presente l’alta sicurezza, anche se riguarda le sezioni di media sicurezza, cosa vuole dirci?\nLa tendenza a centralizzare attività amministrative non può in alcun modo giovare alla speditezza della vita degli istituti. Le attività amministrative, meglio e con maggiore immediatezza, possono essere svolte in sede locale da parte delle direzioni degli istituti, che sono gli enti che quotidianamente hanno a che vedere con le persone detenute di cui conoscono le esigenze. Bisogna nutrire fiducia e attribuire dei compiti di responsabilità ai direttori, in quanto meglio attrezzati, attraverso il contatto quotidiano, a conoscere le misure più congrue rispetto alle singole esigenze. Quindi, certamente, non è un passo in avanti. Oggi noi abbiamo bisogno di progredire e anche molto speditamente.\nPer questo 2026 che sta per iniziare, in che modo si può progredire?\nIl perno della responsabilità grava solo parzialmente sull’autorità amministrativa, che deve essere illuminata da una prospettiva ariosa, ma è il potere legislativo che deve intervenire con misure importanti in termini, per esempio, di incremento delle misure stanziate per potenziare gli organici, per provvedere alle esigenze sanitarie, per pensare a provvedimenti di clemenza. Il cuore di questi interventi non può essere semplicemente lasciato nelle mani dell’autorità amministrativa, che cerca semplicemente di non peggiorare la situazione, di arginare le devianze. Ma non ci si può accontentare di mantenere la situazione attuale perché grida la necessità di miglioramenti. E qu",
    "author": "Ilaria Dioguardi",
    "source": "vita.it",
    "published_date": "2025-12-31"
  },
  "https://ristretti.org/patricia-nike-adidas-o-chiunque-fosse": {
    "title": "Patricia Nike, Adidas o chiunque fosse",
    "link": "https://ristretti.org/patricia-nike-adidas-o-chiunque-fosse",
    "content": "di Claudio Bottan\nvocididentro.it, 31 dicembre 2025\nNon importa più quale fosse il suo vero nome. Noi lo conosciamo perché abbiamo voluto immergerci in una storia che parte dalla Nigeria e, attraversando il deserto delle periferie umane, approda alla sezione femminile del carcere di Rebibbia di Roma. A quella donna nemmeno la galera, nonostante la perquisizione, le fotosegnalazioni e le impronte digitali è stata attribuita un’identità certa. Eppure, bastava poco. Ce ne siamo occupati quando la vedemmo sofferente accanto a Papa Francesco. Chi era? Qual era la sua storia? Era il Giovedì Santo 2024 e Bergoglio celebrava la Messa e il rito della lavanda dei piedi a 12 detenute, mostrando vicinanza, perdono e speranza, e sottolineando il suo impegno verso i marginalizzati, accogliendo anche richieste specifiche da parte delle donne recluse mentre aveva già in mente di aprire proprio lì, al carcere di Rebibbia, una Porta Santa speciale per il Giubileo della Speranza.\n“Soffro molto”. Sono state le uniche parole di quella detenuta tremante, sorretta dalle agenti, che attendeva Papa Bergoglio appena fuori dall’infermeria del carcere di Rebibbia. Non aveva potuto partecipare alla Messa e, ultima tra gli ultimi, le rimaneva la piccola speranza di poterlo incontrare. Francesco ha riconosciuto il bisogno di ascolto urlato silenziosamente da quel volto segnato dalla vita e le ha regalato una carezza. L’ultimo, e probabilmente unico, gesto d’amore riservato a quella donna.\nQuella carezza ci ha colpito e ha dato impulso alla nostra inchiesta: volevamo dare un nome e un’identità alla sofferenza immortalata in un’immagine. Patricia, così si faceva chiamare quella donna di 56 anni che, avremmo poi scoperto, di notte, alla stazione Termini di Roma, raccontava di attendere un bambino. Non le credeva più nessuno, era difficile anche per le tante volontarie che ci avevano provato a starle accanto nelle strutture di accoglienza dalle quali veniva regolarmente sbattuta fuori. Ingestibile: un verdetto che ha segnato gli ultimi anni della sua esistenza. Porte chiuse anche all’ambasciata, dove ogni tanto provava a bussare senza un preciso obiettivo se non quello di chiedere aiuto.\nUna storia complicata, eppure normale. Per capirne di più abbiamo coinvolto la comunità nigeriana in Italia che ci ha consentito di aggiungere alcuni tasselli ad una storia altrimenti destinata all’oblio. Abbiamo immagini di Patricia, sorridente con le volontarie delle tante associazioni che l’hanno ospitata lungo il percorso lastricato di cadute.\nAbbiamo gli ultimi lampi della sua esistenza. Da Rebibbia femminile il giorno 8 gennaio di questo 2025 parte per il Pagliarelli di Palermo, ufficialmente per “sfollamento”. Da un carcere sovraffollato all’altro, come da prassi, solo che questa volta si trattava di una persona in gravissime condizioni di salute. Tutto normale, secondo il medico di Rebibbia. Tutto normale secondo l’area sanitaria del Pagliarelli dove, quattro giorni dopo il suo arrivo, il 12 gennaio 2025, è morta.\nA seguito della nostra inchiesta pubblicata nel numero di marzo, la senatrice Ilaria Cucchi ha presentato interpellanza al ministro della Giustizia Nordio che, quattro mesi dopo, risponde “[…] Si conferma quanto indicato nella relazione (…) ovvero che la detenuta era stata associata al carcere palermitano in data 8.1.2025 in seguito al trasferimento dal carcere di Rebibbia. Si conferma, inoltre, che (…) era affetta da diverse patologie come risulta dalla documentazione medica in possesso anche della casa circondariale e dell’Asp di Palermo. Le investigazioni sono ancora in corso e pertanto non è possibile riferire sugli accertamenti medico legali o di altra natura. La salma è stata affidata alla Polizia Mortuaria del Comune di Palermo in data 12.1.2025”. In sostanza, nel giugno 2025 il corpo di Patricia era in una cella frigorifera dell’obitorio di Palermo e nessuno ancora aveva avuto un moto di pietas umana.\nPatricia ha attraversato il deserto in cerca di speranza. In Libia ha subito il trattamento riservato alle schiave del sesso, preludio di ciò che l’attendeva una volta arrivata in Italia. Un passaggio al Cara, centro accoglienza migranti di Foggia, giusto il tempo per procurarsi nuovi documenti con un nome fittizio, per poi ritrovarsi nel nuovo deserto della prostituzione. L’eroina le aveva dato l’illusione di poter ignorare l’inferno nel quale era sprofondata. Talvolta si è illusa di poterne uscire, ma succedeva quando era fatta di crack e chiedeva l’elemosina e una sigaretta agli angoli delle stazioni. Un’ombra, fuori dalla sensibilità di chi avrebbe potuto e dovuto regalarle una carezza prima che fosse divorata dalle patologie della vita di strada e dal silenzio. Noi abbiamo scelto di mantenere viva la memoria di Patricia, perché lei rappresenta il disagio e le contraddizioni che contraddistinguono gli abitanti del pianeta carcere: persone che potremmo incontrare al supermercato, al pronto soccorso o agli angoli delle strade.",
    "author": "Claudio Bottan",
    "source": "vocididentro.it",
    "published_date": "2025-12-31"
  },
  "https://ristretti.org/referendum-si-va-verso-il-voto-domenica-22-marzo-attesa-lufficialita": {
    "title": "Referendum, si va verso il voto domenica 22 marzo. Attesa l’ufficialità",
    "link": "https://ristretti.org/referendum-si-va-verso-il-voto-domenica-22-marzo-attesa-lufficialita",
    "content": "di Giacomo Puletti\nLa Stampa, 31 dicembre 2025\nFonti di maggioranza sicure della data: “Mediazione tra Quirinale e palazzo Chigi”. Habemus (forse) datam. Il referendum sulla Giustizia in cui gli italiani confermeranno o meno la riforma che introduce, tra le altre cose, la separazione delle carriere tra giudici e pm, si terrà con ogni probabilità domenica 22 marzo. Dopo settimane di tira e molla tra la maggioranza di governo che avrebbe voluto anticipare più possibile la data del voto, addirittura ai primi giorni di marzo, e l’opposizione che auspica la rimonta del No e che quindi avrebbe voluto più tempo, si va verso il punto di caduta del primo giorno di primavera.\nFonti di maggioranza più che attendibili parlando di una vera e propria “mediazione” tra i “piani alti” (tradotto, il Quirinale) e palazzo Chigi, condotta in prima persona dal sottosegretario alla Presidenza del Consiglio Alfredo Mantovano, d’accordo con la presidente del Consiglio Giorgia Meloni e il ministro della Giustizia, Carlo Nordio. “L’ufficialità arriverà prossimamente ma quella data è la più adeguata per tutti”, sussurra ancora la stessa fonte che poi, a poco più di un mese dal Festival di Sanremo, si sbilancia. “Trattandosi del primo giorno di primavera, vedremo per chi quella stagione sarà maledetta o benedetta, come nella canzone di Loretta Goggi”.\nL’accelerata è arrivata dopo che il Consiglio dei ministri di lunedì, in cui si sarebbe dovuto discutere proprio della data del referendum, aveva preferito non toccare l’argomento, probabilmente perché in via di definizione la migliore soluzione per tutti, individuata come detto in domenica 22 marzo. Potrebbe dunque essere uno dei primi Cdm del 2026 a ufficializzare la data, che dovrà essere poi confermata dal presidente della Repubblica, Sergio Mattarella, al quale la Costituzione assegna il compito di indire il referendum.\n“Presumo e auspico che sarà prima di Pasqua, nella seconda metà di marzo”, ha detto ieri Nordio parlando con i cronisti alla Camera. “Inutile dire che non abbiamo minimamente paura, dal mio punto di vista avremo più tempo per spiegare le nostre ragioni - ha commentato il Guardasigilli - Resta però il problema tecnico che slittare dopo Pasqua produrrebbe anche una tensione magari politica che sarebbe il caso di evitare”. A chi chiedeva di un intervento del Quirinale, il ministro ha risposto: “No, su questo no, però il problema esiste da un punto di vista tecnico e magari per evitare conflitti, ricorsi o polemiche che si protraggono anche dopo una costituzione elettorale si può cercare una situazione di compromesso”.\nChe sarebbe stato dunque trovato nella data di domenica 22 marzo, con la conseguenza che si voterà anche lunedì 23 marzo, visto che la consultazione si svolgerà in due giorni. “Il voto in due giorni massimizzerebbe la democrazia”, aveva detto qualche giorno fa il vice di Nordio, Francesco Paolo Sisto. E mentre la maggioranza serra i ranghi in vista di questi tre mesi scarsi di campagna elettorale, l’opposizione fa lo stesso con i leader di Pd e M5S, Elly Schlein e Giuseppe Conte, in prima linea (almeno a parole). “Ben volentieri ci mettiamo a disposizione per dare una mano al Comitato nella campagna in cui ci saremo anche noi contro la riforma Nordio - ha detto lunedì sera la leader dem al termine dell’incontro alla Camera tra i leader del centrosinistra e il Comitato per il No coordinato da Giovanni Bachelet - Lavoreremo per coordinare gli sforzi e farli convergere in questi mesi di lavoro: siamo contenti dell’incontro e molto disponibili a lavorare”. Il referendum “si può vincere, se il Governo ci darà il tempo di fare e di parlare al Paese per spiegare che questa riforma non migliorerà in nulla il servizio giustizia ai cittadini”, ha spiegato invece Conte.",
    "author": "Giacomo Puletti\nLa Stampa",
    "source": "La Stampa",
    "published_date": "2025-12-31"
  },
  "https://ristretti.org/dico-no-perche-una-magistratura-indebolita-non-tutela-i-cittadini": {
    "title": "“Dico No perché una magistratura indebolita non tutela i cittadini”",
    "link": "https://ristretti.org/dico-no-perche-una-magistratura-indebolita-non-tutela-i-cittadini",
    "content": "di Valentina Stella\nIl Dubbio, 31 dicembre 2025\nMarcello De Chiara, Vicepresidente Anm: “Parlando all’uomo della strada, bisogna dire che una magistratura debole, annichilita da una politica tracotante, non conviene ai cittadini”.\nMarcello De Chiara, consigliere alla Corte di Appello di Napoli, vice presidente dell’Anm con Unicost, i sondaggi vi danno in svantaggio...\nEsiste una quota significativa di cittadini, pari alla metà degli aventi diritto, che non conoscono nemmeno i contenuti di massima del referendum. L’esito della campagna dipenderà dalla capacità di raggiungere questa fetta di elettorato con messaggi semplici e credibili. È una partita tutta da giocare: la forbice tra il Sì ed il No si sta assottigliando settimana dopo settimana. Parlando all’uomo della strada, bisogna dire che una magistratura debole, annichilita da una politica sempre più tracotante, non conviene ai cittadini. Temo che le reali vittime di questa riforma saranno le minoranze.\nLei da ex gip ritiene che, come sostengono i Sì, con la riforma possa esserci un minor appiattimento del gip sul pm?\nNessuno si sognerebbe di dire che i Tribunali sono appiattiti sulle ragioni dell’accusa, perché, in base ai dati ufficiali, la percentuale delle assoluzioni è superiore al 50%. Si va allora a colpire la figura del gip, dimenticando che tale organo, a differenza dei Tribunali, intervenendo nella fase in cui il procedimento è segreto, prende decisioni sulla base delle ragioni del solo pm e ha quindi un orizzonte conoscitivo non ancora arricchito dalle controdeduzioni difensive. Meno normale è che la campagna contro i gip si fondi su dati statistici di oscura attendibilità, come la percentuale degli accoglimenti in materia di intercettazioni telefoniche di cui nessuno conosce l’esatta provenienza.\nDavvero i pm condizionano le vostre carriere e per questo li temete?\nChi insinua ciò promuove una visione caricaturale della magistratura che la politica ha tutto l’interesse a diffondere, ma che è lontana anni luce dalle aule di giustizia. Fortunatamente non tutti la pensano così. Mi tornano alla mente le parole del più autorevole penalista italiano, il professor Franco Coppi, secondo cui certe decisioni, rivelatesi sbagliate, possono essere state adottate perché il giudice non ha capito i fatti di causa, ma che mai nella sua lunga carriera gli è capitato che un giudice gli abbia dato torto per fare un favore al pm o “perché veste la stessa casacca” di quest’ultimo. Sono sicuro che queste parole riflettono il pensiero di tanti avvocati, ancora non obnubilati dal sentimento di rivalsa verso i magistrati.\nHa fatto molto discutere l’adesione di Luigi Salvato ex esponente di Unicost al comitato Sì riforma presieduto da Zanon...\nParto dalla nuda cronologia: nel luglio 2024, il dottor Salvato, all’epoca Pg presso la Cassazione, davanti alla Commissione Affari costituzionali, formulava dotte ed articolate argomentazioni per sostenere l’inutilità di questa riforma, nel gennaio 2025 rilasciava la nota intervista nella quale ribadiva tale posizione; a marzo lasciava, infine, l’ordine giudiziario per raggiunti limiti di età. Ora apprendiamo non solo che ha cambiato idea, ma che è uno dei soci fondatori del Comitato per il Sì. Non mi sento di esprimere giudizi ed anzi l’alta levatura della persona impone di osservare la massima cautela, ma non posso negare che una giravolta così repentina e radicale desta stupore.\nSempre Salvato in una intervista al Dubbio parlando del sorteggio: “La riforma non mina l’autorevolezza del Csm e conserva la rilevanza dell’Anm, senza preoccupazioni elettoralistiche legate al Csm”...\nElevare a norma di rango costituzionale il postulato che i magistrati ordinari (non anche quelli contabili o amministrativi) non sono in grado di eleggere i membri del proprio organo di autogoverno non significa forse degradare il prestigio dell’Istituzione? L’introduzione del sorteggio è un’umiliazione che i cittadini italiani non dovrebbero permettere e che i magistrati non meritano. Neanche un anno fa, lo stesso Salvato affermava che il sorteggio è “contrario ai principi essenziali della democrazia”.\nMolti sostenitori del Sì usano come argomento quanto raccontato da Luca Palamara, ex leader della sua corrente...\nNon può ignorarsi che, nell’attuale consiliatura, il 90% delle nomine è avvenuto all’unanimità, il che sembrerebbe smentire il refrain di correnti interessate solo a promuovere i propri favoriti, piuttosto che il candidato migliore. Sullo sfondo, resta, però, il grande tema della discrezionalità consiliare e di come essa debba atteggiarsi quando si tratta di conferire gli incarichi direttivi. Ciò che sfugge ai più è che il problema è anzitutto normativo: il legislatore non ha finora individuato dei parametri che consentano di pervenire a risultati univoci nella comparazione dei candidati anche per l’oggettiva difficoltà di misurare un’entità in sé scivolosa come la meritevolezza dei magistrati. L’inadeguatezza di tale normativa è una delle condizioni di sistema che nel tempo ha favorito il proliferare delle logiche spartitorie che temo non potranno mai cessare del tutto, fino a che non si risolva in modo soddisfacente il problema di cosa sia realmente il dirigente di un ufficio giudiziario.\nNon crede che l’Anm anche sul piano del gradimento paghi il prezzo di una eccessiva esposizione mediatica e di un presunto collateralismo ai partiti di opposizione?\nL’Anm si sta preoccupando di salvaguardare in ogni modo la propria immagine di imparzialità. Lo dimostrano le regole per l’adesione al Comitato per il No, così rigide che neanche illustri magistrati come Franco Roberti hanno potuto prendervi parte, solo perché hanno avuto esperienze da parlamentari, ancorché da tempo concluse.\nMolti suoi colleghi sostengono che se verrà approvata questa riforma sarà l’ennesimo tassello verso una deriva autoritaria...\nCertamente lo Stato sta cambiando pelle attraverso riforme apparentemente scollegate, ma in realtà accomunate dal fine di dare maggiore forza all’esecutivo. Non parlerei però di svolta autoritaria, almeno se intendiamo tale terminologia nel significato suo proprio. Mi preoccupa piuttosto la costante denigrazione della figura del giudice, spesso condotta attraverso l’uso irresponsabile dei social, che ha radici lontane nel tempo e si collega al più ampio processo di progressiva svalutazione del principio di legalità formale.\nÈ in atto una raccolta di 500 mila firme per il No al referendum lanciata da 15 “volenterosi”. Lei ha firmato?\nCerto. Non vedo cosa potrebbe impedirmi di esercitare un diritto riconosciutomi dalla Costituzione.",
    "author": "Valentina Stella\nIl Dubbio",
    "source": "Il Dubbio",
    "published_date": "2025-12-31"
  },
  "https://ristretti.org/dico-si-perche-servono-nomine-vere-e-non-frutto-di-spifferi-correntizi": {
    "title": "“Dico Sì perché servono nomine vere e non frutto di spifferi correntizi”",
    "link": "https://ristretti.org/dico-si-perche-servono-nomine-vere-e-non-frutto-di-spifferi-correntizi",
    "content": "di Valentina Stella\nIl Dubbio, 31 dicembre 2025\nNicola Buccico, già presidente Cnf, ex laico Csm: “La magistratura non deve essere utile né alla destra né alla sinistra: e tutti debbono ricordarsi che è un ordine autonomo e indipendente”\nAvvocato Nicola Buccico, già presidente del Cnf, come mai ha scelto di far parte del “Comitato Pannella-Sciascia-Tortora”?\nL’adesione è il frutto di una scelta naturale: l’idea di accorpare le battaglie di libertà di Marco Pannella, l’illuminismo e il primato della ragione che hanno accompagnato Leonardo Sciascia, un gigante con i “suoi” Montaigne e Pascal, la tragica vicenda giudiziaria consumatasi sulla vita di Enzo Tortora è stata geniale. La professionalità degli aderenti, a principiare dall’amico Spangher, principe dei processualistici, è garanzia di serietà e non può che accrescere le ragioni culturali e storiche che da Mario Pagano hanno portato alla modifica costituzionale dell’articolo 111. Quindi un ottimo viatico per una giusta battaglia.\nCosa ne pensa del dibattito che si sta facendo sul referendum?\nIl dibattito deve rimanere nel perimetro costituzionale e nell’alveo dei diritti irrinunciabili. Le degenerazioni patologiche - che tendono a stravolgere il vero ed effettivo significato del dibattito - appartengono alle forzate interpretazioni politiche collegate a previsioni congetturali, non previste dalla legge ora sottoposta a referendum. Le estremizzazioni e le capziosità politiche non aiutano: sono artatamente nebbiogene. Occorre mantenere e, quando si disallinea, riportare il dibattito nel campo costituzionale con l’atteso avveramento di un reale processo di matrice accusatoria. Il referendum è, insomma, una occasione per non disperdere i frutti del lungo cammino percorso: e gli avvocati, espulsi dall’inquisitorio e tollerati dai ritocchi successivi, non possono - comprendendo il significato della riforma - che essere tutti in prima linea. Ricordo con commozione, dopo la riforma dell’89, le parole che nel Cnf (eravamo all’alba degli anni ‘90) ci regalava, con la sua saggezza condita di ironia, il padre della riforma, Giandomenico Pisapia.\nLei è stato anche membro laico del Csm. Dalla sua esperienza da cosa si evince empiricamente il condizionamento del giudice da parte dei pm?\nConsidero positiva l’esperienza da me voluta di entrare nel Csm: conoscere dal di dentro il mondo dei magistrati costituiva, infatti, una occasione da non perdere. Ho nella mia consiliatura anche avuto rapporti eccellenti con laici di grande spessore (solo emblematicamente ricordo Spangher e Luigi Berlinguer) e magistrati valorosi (un futuro Primo Presidente della Cassazione, un futuro Procuratore generale della Cassazione e ancora attuali capi di importantissimi Uffici giudiziari). Certo gli spifferi correntizi, drammaticamente, smisuratamente e patologicamente slatentizzati dalla vicenda Palamara, esistevano e si coglievano soprattutto nel settore delle nomine e spesso si risolvevano in prove muscolari e/o in interessati abbracci ecumenici tra le varie correnti.\nLei a Radio Radicale ha detto che tutto parte dai Consigli giudiziari. Ci può spiegare in che senso?\nSono i luoghi di prossimità della originaria e genetica promiscuità: qui giudici e pm, pur essendoci la protocollare presenza del rappresentante degli Ordini Forensi, si incontrano e si valutano, si giudicano e spessissimo si promuovono, vicendevolmente. È rarissimo che il Csm sulla base di queste valutazioni che provengono dalle Corti di Appello, dove sono insediati ed operano i Consigli giudiziari, si discostino. La letteratura dei Consigli giudiziari è, spesso se non abitualmente, monotona e ripetitiva in chiave laudativa ed autoassolutoria.\nLei è favorevole o contrario al sorteggio? E non crede ci sia una disparità nel prevedere il sorteggio temperato per i laici e quello puro per i togati?\nParliamoci chiaro. Il sorteggio è di per sé una sconfitta. E se vogliamo dirla tutta, una sconfitta della ragione. Ma la degenerazione correntizia (che mediaticamente con Palamara ha assunto una espansione tumorale) ha imposto un rimedio radicale “per abolire e contenere il ginepraio di correnti” e stoppare una insana e incomprensibile politica giudiziaria ormai emblemitizzata come metodo Palamara (anche se storicamente non è giusto addossare colpe cosmiche e totemiche ad una sola persona!). A tale approdo è pervenuto anche Augusto Barbera, già Presidente della Corte costituzionale, coltissimo uomo di sinistra. Prima di ogni altra considerazione sul sorteggio puro e quello temperato attendiamo, scaramanticamente, le leggi attuative. E soprattutto non demonizziamo l’Alta Corte, ancora in parte domestica: l’ideale, e non solo per i magistrati, ma anche per gli avvocati, come vado predicando inutilmente, è un giudice disciplinare effettivamente e totalmente terzo.\nLei davvero crede che nell’attuale sistema processuale i giudici non siano terzi ed imparziali?\nIl giudice non può che essere terzo rispetto alle parti, accusa e difesa: la imparzialità è il suo abito naturale. Non siamo qui a fare le pulci a nessuno: già i processi televisivi ci alluvionano facendo crescere disaffezione e pregiudizio.\nCosa pensa quando sente il governo dire che questa riforma serve a “ricondurre” la magistratura e che oggi è utile alla destra, domani lo sarà alla sinistra?\nLa magistratura non deve essere utile né alla destra né alla sinistra: e tutti debbono ricordarsi (vecchio e nuovo 104 della Carta costituzionale) che la magistratura “costituisce un ordine autonomo e indipendente da ogni altro potere”. Questa, e non altra, è la stella polare!\nQual è l’argomento dei No che più la irrita?\nL’aspetto più irritante (e del tutto friabile e inconsistente) è la prospettazione apocalittica del futuro, con i pm asserviti all’Esecutivo. In definitiva così si combatte la riforma con un non argomento, al di fuori della previsione della norma costituzionale. L’altro non argomento, di taglio paraintellettuale, è quello del declino della cultura della giurisdizione, come se fosse possibile delimitarne il perimetro a giudice e pm. La cultura della giurisdizione, cioè l’insieme e il fondamento di valori nei quali si riconosce al principio di legalità il giusto criterio della risoluzione dei conflitti, appartiene certamente anche agli avvocati quali soggetti attivi della giurisdizione e non può che permeare l’intero corpo sociale. Occorre quindi difendere la riforma nel nome della democrazia e della civiltà giuridica.",
    "author": "Valentina Stella\nIl Dubbio",
    "source": "Il Dubbio",
    "published_date": "2025-12-31"
  },
  "https://ristretti.org/difetti-e-rinvii-il-processo-penale-telematico-resta-sulla-carta-ma-le-scadenze-del-pnrr-incombono": {
    "title": "Difetti e rinvii, il processo penale telematico resta sulla carta. Ma le scadenze del Pnrr incombono",
    "link": "https://ristretti.org/difetti-e-rinvii-il-processo-penale-telematico-resta-sulla-carta-ma-le-scadenze-del-pnrr-incombono",
    "content": "di Mila Fiordalisi\nIl Domani, 31 dicembre 2025\nEnnesima grana per il ministero della Giustizia che però si sfila dalle responsabilità: “Saliti su un treno già in corsa, lanciato ad alta velocità, senza la possibilità di arrestarne la marcia” a causa delle scadenze Pnrr. E nel 2026 si rischia l’ennesima impasse dopo due anni di criticità: per il Consiglio superiore della magistratura i tempi non sono ancora maturi: “Applicativi in stato ancora embrionale”. Fine anno col botto per la saga infinita del processo penale telematico. Sono passati due anni da quando è stato lanciato l’applicativo “App” che avrebbe dovuto innescare la “rivoluzione digitale”: l’obbligatorietà dell’utilizzo del sistema fu introdotta con la riforma Cartabia nel 2022 per scattare ufficialmente (ma solo in teoria) nel 2024 - con tanto di rigide tappe per passare dalla fase sperimentale all’adozione a regime. Tappe peraltro collegate alle milestone del Pnrr.\nMa da allora problemi e malfunzionamenti tecnici hanno costretto molti tribunali a rimandare la partita più di una volta per non impantanare la già complessa macchina della giustizia. E non sono bastati gli “aggiustamenti” al software e le numerose deroghe ministeriali a sbloccare l’impasse e a garantire il rispetto di una roadmap che aveva fissato al 31 dicembre di quest’anno la fine del doppio regime (analogico e digitale) per inaugurare finalmente la piena operatività del sistema.\nNel 2026 si sbloccherà davvero la situazione? E il 2026 si prepara a partire con un deja-vu: a inizio 2025 ossia allo scoccare dell’entrata in vigore delle disposizioni introdotte dal decreto numero 206 di dicembre 2024 (che prevedeva il deposito esclusivamente in modalità telematica di atti e documenti) ben 87 tribunali sospendevano d’ufficio l’applicazione delle regole.\nEbbene alla vigilia del nuovo anno la situazione resta in alto mare: il 29 dicembre la procura generale di Napoli ha disposto la sospensione fino al 30 giugno 2026 dell’obbligatorietà dell’uso della App 2.0 (la versione riveduta e corretta che avrebbe dovuto risolvere tutte le problematiche tecniche) in tutto il distretto giudiziario del capoluogo campano. “Abbiamo ritenuto necessario assicurare stabilità, efficienza e legalità all’attività giudiziaria, evitando che criticità tecniche possano rallentare o compromettere procedimenti urgenti e delicati - ha detto il procuratore generale di Napoli Aldo Policastro -. La sospensione dell’obbligatorietà del deposito telematico nelle aree ancora affette da malfunzionamenti non rappresenta un passo indietro nella digitalizzazione, ma un intervento previsto dalla legge per garantire continuità e sicurezza operativa”.\nE appena qualche giorno fa, il 22 dicembre, è stato il tribunale di Roma a optare per la deroga al 30 giugno 2026. E le questioni da sanare sarebbero numerose e non riguarderebbero solo il corretto funzionamento di “App”: computer troppo vecchi e connettività non adeguata rallenterebbero l’uso del sistema; e a pesare sarebbero anche i continui correttivi al software.\nPer il Csm ancora criticità da sanare - Non solo: il Consiglio superiore della Magistratura (Csm) nell’esprimersi sulla nuova bozza di regolamento ministeriale che punta all’esclusività del deposito digitale di atti, documenti e intercettazioni a partire dal 1° luglio 2026 con una tappa intermedia prevista il 1° aprile per gli atti nei procedimenti cautelari, invita alla prudenza. Il Csm ha scritto nero su bianco che i tempi non solo non sono ancora maturi - persistono errori e malfunzionamenti - e che il rischio, visto come stanno le cose, è di ottenere l’effetto boomerang poiché l’informatizzazione al posto di accelerare e rendere più efficiente l’attività giurisdizionale penale di fatto rischia di rallentare la macchina della giustizia.\n“Su proposta della Settima commissione - si legge nella nota del Cms - è stato approvato il parere relativo al decreto del ministro della Giustizia che modifica il regolamento sul funzionamento del processo penale telematico. In particolare, la delibera, dopo avere rilevato la perdurante sussistenza di talune criticità nell’applicativo App, esamina gli effetti del nuovo decreto ministeriale, che differisce al 1° aprile 2026 e al 1° luglio 2026 il deposito esclusivamente telematico, rispettivamente, degli atti relativi a taluni procedimenti speciali e all’impugnazione del sequestro probatorio e degli atti relativi alle intercettazioni. In proposito, la delibera auspica un intervallo temporale più ampio per il doppio regime, atteso che gli applicativi sono in stato ancora embrionale per alcune delle indicate attività, rispetto alle quali, peraltro, il Codice di rito impone rigidi termini. Inoltre, vengono evidenziate le criticità derivanti dalla compresenza di diversi regimi analogico/digitale per procedimenti che, invece, dovrebbero essere unitariamente considerati”.\nLo scaricabarile del ministero della Giustizia - Il ministero della Giustizia tenta di correre ai ripari e in una nota tenta di smarcarsi dalle responsabilità: “Il ministero si è trovato a salire su un treno già in corsa, lanciato ad alta velocità, senza la possibilità di arrestarne la marcia, poiché il rispetto delle scadenze Pnrr costituisce un impegno assunto dallo Stato italiano in sede europea”.\nE riguardo ai persistenti problemi della piattaforma si limita a dichiarare che “non è mai stato sostenuto che la transizione digitale di un sistema complesso come il processo penale potesse avvenire senza criticità”. Sì, ma quanto dureranno ancora queste criticità? Riguardo al caso Napoli via Arenula imputa la colpa alla procura partenopea: “È stata l’ultima, in ordine temporale, ad attivare la componente Adi Switch per il conferimento delle intercettazioni, nonostante il sistema fosse già operativo e disponibile per gli altri uffici”. Ma di fatto a detta proprio dello stesso ministero siamo ancora nella fase della sperimentazione, considerata “la scelta di prevedere un ulteriore periodo di accompagnamento per alcune tipologie di procedimenti, tra cui intercettazioni e riesame”. E secondo il ministero ciò “non rappresenta un arretramento del processo di digitalizzazione, ma una fase di sperimentazione monitorata, coerente con la delicatezza degli interessi coinvolti”.",
    "author": "Mila Fiordalisi\nIl Domani",
    "source": "Il Domani",
    "published_date": "2025-12-31"
  }
}